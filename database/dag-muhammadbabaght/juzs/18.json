{
    "juzs": [
        {
            "chapter": 23,
            "verse": 1,
            "text": "Achiika! Ninvuɣu shεba ban ti Naawuni yεlimaŋli nya tarli"
        },
        {
            "chapter": 23,
            "verse": 2,
            "text": "Bana n-nyɛ ninvuɣu shεba ban filindi bɛ maŋ’ (n-tiri Naawuni) bɛ jiŋli ni"
        },
        {
            "chapter": 23,
            "verse": 3,
            "text": "Ni ninvuɣu shεba ban lebri biriti ka chɛ yεltɔɣakaha"
        },
        {
            "chapter": 23,
            "verse": 4,
            "text": "Ni ninvuɣu shεba ban tiri zaka"
        },
        {
            "chapter": 23,
            "verse": 5,
            "text": "Ni ninvuɣu shεba ban guri bɛ tooni (ka chɛ zina niŋbu)"
        },
        {
            "chapter": 23,
            "verse": 6,
            "text": "Naɣila ni bɛ paɣaba, bee bɛ sulinsi, tɔ! Achiika! Bannim’ maa pala bɛ ni galindi shεba"
        },
        {
            "chapter": 23,
            "verse": 7,
            "text": "Dinzuɣu, ŋun ti bo din pa dimbɔŋɔ- nim’ maa nyaaŋa, tɔ! Bannim’ maa nyɛla ninvuɣu shεba ban kpahi yεɣi"
        },
        {
            "chapter": 23,
            "verse": 8,
            "text": "Ni ninvuɣu shεba ban guri bɛ daamaananim’ mini bɛ daalikauli"
        },
        {
            "chapter": 23,
            "verse": 9,
            "text": "Ni ninvuɣu shεba ban guri bɛ jiŋli"
        },
        {
            "chapter": 23,
            "verse": 10,
            "text": "Bannim’ maa n-nyɛ falidiriba"
        },
        {
            "chapter": 23,
            "verse": 11,
            "text": "Bana n-nyɛ ninvuɣu shεba ban yɛn ti di Firdausi Daalizanda fali, ka bɛ nyɛla ban yɛn ti kpalim di puuni"
        },
        {
            "chapter": 23,
            "verse": 12,
            "text": "Yaha! Achiika! Ti (Tinim’ Naawuni) namla ninsala (Annabi Adam) ka o pilli nyɛ yεɣiri"
        },
        {
            "chapter": 23,
            "verse": 13,
            "text": "Din nyaaŋa ka Ti zali o (Adam bia) ka o nyɛla maniyyi (dablim kom), ka di be bɛhigu shee din nyɛ suhudoo shee"
        },
        {
            "chapter": 23,
            "verse": 14,
            "text": "Din nyaaŋa, ka Ti (Tinim’ Naawuni) zaŋ dablim kom maa n-nam ʒitalli, ka zaŋ ʒitalli maa n-nam nimkpilli, ka zaŋ nimkpilli maa n-nam din nyaaŋa ka Ti nam o ka o nyɛla koba, ka zaŋ mimdi n-limsi koba maa, binnamdi shɛli. Dinzuɣu, Naawuni so Ŋun mi nambu n-gari sokam maa nam tibgiya"
        },
        {
            "chapter": 23,
            "verse": 15,
            "text": "Di nyaaŋa, achiika! Yi nyɛla ban yɛn kpi"
        },
        {
            "chapter": 23,
            "verse": 16,
            "text": "Din nyaaŋa, achiika! Yi nyɛla bɛ ni yɛn ti yiɣisi shεba Zaadali"
        },
        {
            "chapter": 23,
            "verse": 17,
            "text": "Yaha! Achiika! Ti namla sagbana ayɔpoin yi zuɣusaa. Ti mi pala ban tamdi binnamda yεla"
        },
        {
            "chapter": 23,
            "verse": 18,
            "text": "Ka Ti siɣisi kom na zuɣsaa ni Ti ni bɔri li shɛm tariga, ka chɛ ka di ʒini tiŋgbani ni. Yaha! Achiika! Ti nyɛla ban yɛn tooi vuui li (ka chɛn ya)"
        },
        {
            "chapter": 23,
            "verse": 19,
            "text": "Ka Ti (Tinim’ Naawuni) zaŋ li yihi Dobino mini Inabi (sinsaba) puri n-tin ya, ka di puuni mali binwola pam, ka yi nyɛla ban diri di puuni"
        },
        {
            "chapter": 23,
            "verse": 20,
            "text": "N-ti pahi ti’ shεli din bindi Sainaa’a zoli zuɣu, 1 (dina n-nyɛ Zaituun), ka di yihiri kpaʒεrim mini kpa’ shɛli din duɣiri ʒεri na, domin ban diri li zuɣu"
        },
        {
            "chapter": 23,
            "verse": 21,
            "text": "Yaha! Achiika! Yi mali kpahimbu n-zaŋ chaŋ yiŋbiŋkobri polo, ka Ti mali din be bɛ puya ni (bihim) n-nyuhiri ya. Yaha! Yi mali anfaani binyɛra pam bɛ puuni, ka ŋubri di puuni shεŋa"
        },
        {
            "chapter": 23,
            "verse": 22,
            "text": "Yaha! Bɛ (biŋkobri maa) mini ŋarim zuɣu ka bɛ ʒiri ya"
        },
        {
            "chapter": 23,
            "verse": 23,
            "text": "Yaha! Achiika! Ti (Tinim’ Naawuni) daa tim Annabi Nuhu n-zaŋ chaŋ o niriba sani, ka o ti yεli: “Yaa yinim’ n niriba! Jεmmi ya Naawuni, yi ka Duuma so naɣila Ŋuna. Di ni bɔŋɔ, yi ku zo Naawuni?”"
        },
        {
            "chapter": 23,
            "verse": 24,
            "text": "Ka asanzanim’ ban niŋ chɛfuritali o niriba puuni yεli: “Ŋumbɔŋɔ pala so naɣila ninsala yi tatabo, ka o bɔri ni o tibgi o maŋ’ yi zuɣu. Yaha! Naawuni yi di bɔra, o naan siɣisi Malaaikanim’ na, tinim’ na ʒin wum ŋɔ maa ti banim’ ban pun gari maa (ʒɛmana) puuni.”"
        },
        {
            "chapter": 23,
            "verse": 25,
            "text": "O pala so m-pahila ninvuɣu so ŋun kpe yinyεri. Dinzuɣu, ʒinimi ya n-guhi o hali ni saha bɛla"
        },
        {
            "chapter": 23,
            "verse": 26,
            "text": "Ka o (Annabi Nuhu) yεli: “Yaa n Duuma (Naawuni)! Tim ma nasara, dama bɛ labsi ʒiri niŋ n noli ni.”"
        },
        {
            "chapter": 23,
            "verse": 27,
            "text": "Dinzuɣu, ka Ti (Tinim’ Naawuni) tim ni wahayi o sani (ka yεli): “Kpɛm ŋarim ni Ti (Tinim’ Naawuni) gulibu mini Ti tuuntali, di yi ti niŋ ka Ti zaligu maa kana, ka tiŋgbani puhi ni kom na, tɔ! Nyini zaŋmi biŋkɔbgu kam balibu buyi (doo ni paɣa) n-kpɛhi di puuni, n-ti pahi a malgu, naɣila Ti zaligu ni yɛn di so bɛ puuni. Yaha! Miri ka a yεli ma yεltɔɣa shɛli n-zaŋ chaŋ ninvuɣu shεba ban di zualinsi maa polo, achiika! Bɛ nyɛla kom ni yɛn di shεba.”"
        },
        {
            "chapter": 23,
            "verse": 28,
            "text": "Dinzuɣu (yaa nyini Nuhu)! A mini ninvuɣu shεba ban pahi a zuɣu maa yi ti kpe ŋarim maa puuni, tɔ! Nyini yεlima: “Paɣibu balibu kam niŋ tabata n-ti Naawuni so Ŋun gu ti ka chɛ ninvuɣu shεba ban nyɛ zualindiriba maa.”"
        },
        {
            "chapter": 23,
            "verse": 29,
            "text": "Yaha! Yεlima: “Yaa n Duuma (Naawuni)! Sheemi ma alibarika sheebu shee, dama nyini n-nyɛ Ŋun gari ban kam mali sheebu shee.”"
        },
        {
            "chapter": 23,
            "verse": 30,
            "text": "Achiika! Ŋɔ maa puuni mali kpahimbu, achiika! Ti nyɛla ban dahinda (ninsalinima)"
        },
        {
            "chapter": 23,
            "verse": 31,
            "text": "Di nyaaŋa, ka Ti (Tinim’ Naawuni) nam ninvuɣu shεba dabam bɛ nyaaŋa"
        },
        {
            "chapter": 23,
            "verse": 32,
            "text": "Ka Ti tim tuun’ so bɛ puuni na, (ka o yεli): “Jemmi ya Naawuni, yi ka duuma so ka pa ni Ŋuna. Di ni bɔŋɔ, yi ku zo Naawuni?”"
        },
        {
            "chapter": 23,
            "verse": 33,
            "text": "Ka asanzanim’ ban niŋ chɛfuritali, ka labsi Chiyaama laɣimbu ʒiri o niriba puuni maa naan yεli, ka di nyɛla Ti ti bala ni’ima kam Dunia biɛhigu puuni: “Ŋumbɔŋɔ pala so m-pahila ninsala yi tatabo, ka o diri yi ni diri shɛli, ka nyuri yi ni nyuri shɛli puuni.”"
        },
        {
            "chapter": 23,
            "verse": 34,
            "text": "“Yaha! Achiika! Yi yi doli ninsala yi tatabo, achiika! Yi nyɛla ninvuɣu shɛba ban kɔhilu.”"
        },
        {
            "chapter": 23,
            "verse": 35,
            "text": "“Di ni bɔŋɔ, o gbaari yala alikauli kadama yi yi ti kpi, ka leei taŋkpaɣu mini koba, yi nyɛla bɛ ni yɛn ti yihi shεba na yi gbala ni?”"
        },
        {
            "chapter": 23,
            "verse": 36,
            "text": "Bɛ ni gbaari ya alikauli shɛli maa niŋ katiŋa"
        },
        {
            "chapter": 23,
            "verse": 37,
            "text": "“Di pala shɛli m-pahila ti Dunia biεhigu ŋɔ maa ka ti kpira, ka be ti bɛhigu ni. Yaha! Ti pala bɛ ni yɛn ti yiɣisi shεba.”"
        },
        {
            "chapter": 23,
            "verse": 38,
            "text": "“O pala so m-pahila ninsala, ka o ŋma ʒiri m-pa Naawuni. Yaha! Tinim’ pala ban yɛn ti yεlimaŋli.”"
        },
        {
            "chapter": 23,
            "verse": 39,
            "text": "Ka o (Annabi Hudu) yεli: “Yaa n Duuma (Naawuni)! Tim ma nasara, dama bɛ labsi ma ʒirilana.”"
        },
        {
            "chapter": 23,
            "verse": 40,
            "text": "Ka O (Naawuni) yεli: “Di chɛ bɛla, bɛ ni leei ban yoli tεm.”"
        },
        {
            "chapter": 23,
            "verse": 41,
            "text": "Ka tahigu gbaai ba ni yεlimaŋli, ka Ti (Tinim’ Naawuni) zaŋ ba leei kamani saamokura la. Dinzuɣu, Naawuni nambɔzɔbo niŋ katiŋ’ ka chɛ ninvuɣu shεba ban nyɛ zualindiriba"
        },
        {
            "chapter": 23,
            "verse": 42,
            "text": "Din nyaaŋa ka Ti (Tinim’ Naawuni) lahi nam tiŋŋgbani shɛŋa bɛ nyaaŋa"
        },
        {
            "chapter": 23,
            "verse": 43,
            "text": "Tiŋgbani shεli hallaka niŋbu saha bi daŋsira, bɛ mi bi naɣisira"
        },
        {
            "chapter": 23,
            "verse": 44,
            "text": "Din nyaaŋa, ka Ti (Tinim’ Naawuni) tim Ti tuumba na, ka bɛ kuli tuɣi taba, saha shεli kam ka tiŋgbani shɛli nim tumo ti kaba na, ka bɛ labsi o ʒirilana, dinzuɣu ka Ti niŋ ba hallaka m-pa taba zuɣu, ka zaŋ ba leei lahibaya. Dinzuɣu, Naawuni nambɔzɔbo niŋ katiŋ’ ka chɛ ninvuɣu shεba ban bi tiri yεlimaŋli"
        },
        {
            "chapter": 23,
            "verse": 45,
            "text": "Din nyaaŋa, ka Ti (Tinim’ Naawuni) tim Annabi Musa mini o mabia Haruna ni Ti aayanima, n-ti pahi daliri din be polo ni"
        },
        {
            "chapter": 23,
            "verse": 46,
            "text": "N-zaŋ chaŋ Fir’auna mini o kpambaliba sani, ka bɛ ti tibgi bɛ maŋ’ ka leei ninvuɣu shεba ban kpahi yεɣi"
        },
        {
            "chapter": 23,
            "verse": 47,
            "text": "Ka bɛ naan yεli: “Di ni bɔŋɔ, ti yɛn tila yεlimaŋli ni niriba ayi ban nyɛ ti tatabonima, ka bɛ niriba nyɛla ban jɛmdi ti?”"
        },
        {
            "chapter": 23,
            "verse": 48,
            "text": "Ka bɛ labsi bɛ niriba ayi maa ʒirinima, ka pahi ninvuɣu shεba ban niŋ hallaka puuni"
        },
        {
            "chapter": 23,
            "verse": 49,
            "text": "Yaha! Achiika! Ti daa ti Annabi Musa litaafi (n-zaŋ chaŋ o niriba sani), kadama achiika! Bɛ nyɛla ban yɛn dolsi"
        },
        {
            "chapter": 23,
            "verse": 50,
            "text": "Ka Ti (Tinim’ Naawuni) zaŋ Mariam bia (Annabi Issa) mini o ma ka bɛ nyɛ alaama shɛli (n-ti Dunianima), ka laɣim ba n-zaŋ chaŋ tiŋgbani shεli ni din du (Baitul Mukaddas), 1 ka mali suhudoo, ni kobilnina"
        },
        {
            "chapter": 23,
            "verse": 51,
            "text": "“Yaa yinim’ tuumba! Dim ya bindirsuma, ka tum ya tuunvεlli, achiika! N (Mani Naawuni) nyɛla Baŋda ni yi tuuntumsa.”"
        },
        {
            "chapter": 23,
            "verse": 52,
            "text": "Yaha! Achiika! Yi daadiini ŋɔ maa (Muslinsi daadiini) nyɛla adiini yini. Yaha! Mani (Naawuni) n-nyɛ yi Duuma, dinzuɣu zom ya Ma"
        },
        {
            "chapter": 23,
            "verse": 53,
            "text": "Ka bɛ woli woli bɛ daadiini bɛ suusuuni, ka salo kam niŋdi suhupiɛlli ni din be bɛ sani"
        },
        {
            "chapter": 23,
            "verse": 54,
            "text": "Dinzuɣu (Yaa nyini Annabi)! Chεli ba bɛ birginsim puuni hali ni saha bɛla"
        },
        {
            "chapter": 23,
            "verse": 55,
            "text": "Di ni bɔŋɔ, bɛ (chεfurinim’) tεhirimi ni arzichi mini bihi shεba Ti (Tinim’ Naawuni) ni pahiri ba (Dunia puuni ŋɔ) maa nyɛla shɛli zuɣu"
        },
        {
            "chapter": 23,
            "verse": 56,
            "text": "Ti (Tinim’ Naawuni) niŋdi ba la yomyom viɛnyɛla kam puuni. Chɛli gba! Bɛ bi mi (ni Ti teerila mia bahiri ba, ni Ti ti gbaai ba Chiyaama)"
        },
        {
            "chapter": 23,
            "verse": 57,
            "text": "Achiika! Ninvuɣu shεba ban filindi bɛ maŋ’ domin bɛ Duuma (Naawuni) dabεm zuɣu"
        },
        {
            "chapter": 23,
            "verse": 58,
            "text": "Ni ninvuɣu shεba ban tiri yεlimaŋli ni bɛ Duuma (Naawuni) aayanima"
        },
        {
            "chapter": 23,
            "verse": 59,
            "text": "Ni ninvuɣu shεba ban bi laɣindi bɛ Duuma (Naawuni) ni shɛli jεmda"
        },
        {
            "chapter": 23,
            "verse": 60,
            "text": "Ni ninvuɣu shεba ban tiri bɛ ni ti shɛli, ka bɛ suhiri nyɛ din zɔri dabiɛm kadama bɛ Duuma (Naawuni) sani ka bɛ yɛn ti labi"
        },
        {
            "chapter": 23,
            "verse": 61,
            "text": "Bannim’ maa niŋdila yomyom’ ni tuunviεla tumbu, ka nyɛla ban kpaɣiri taba ni dina (tuunviɛla maa)"
        },
        {
            "chapter": 23,
            "verse": 62,
            "text": "Yaha! Ti (Tinim’ Naawuni) bi niŋdi nyεvuli shεli talahi, naɣila din ni tooi shεli. Ti mi mali litaafi shεli din yεri ni yεlimaŋli, bɛ mi ti ku di ba (bɛ ninsalinim’) zualinsi"
        },
        {
            "chapter": 23,
            "verse": 63,
            "text": "Chɛli gba! Bɛ (chεfurinim’) suhiri be ʒilinsi ni ni ŋɔ (Alkur’aani) maa, ka lahi mali tuun’ shεŋa din pa li, ka bɛ nyɛla ban tumdi li"
        },
        {
            "chapter": 23,
            "verse": 64,
            "text": "Hali ni Ti (Tinim’ Naawuni) yi ti gbaai bɛ ninvuɣu asanzanim’ ni azaaba, dinsaha maa ka a yɛn nya ka bɛ duhiri bɛ kukoya (m-bɔri sɔŋsim)"
        },
        {
            "chapter": 23,
            "verse": 65,
            "text": "(Ka Naawuni yεli ba): “Zuŋɔ, di duhiri ya yi yee, yi pala bɛ ni yɛn sɔŋ shεba Ti (Tinim’ Naawuni) sani"
        },
        {
            "chapter": 23,
            "verse": 66,
            "text": "Achiika! Bɛ daa karindi N aaya- nima n-tiri ya, ka yi nyɛla ban labri yi napoŋboba zuɣu"
        },
        {
            "chapter": 23,
            "verse": 67,
            "text": "Ka nyɛla ban tibgi yi maŋ’ ni dina, ka tɔɣisiri yεltɔɣa yoya n-zaŋ chaŋ di (Alkur’aani) polo yuŋ kam"
        },
        {
            "chapter": 23,
            "verse": 68,
            "text": "Di ni bɔŋɔ, bɛ (Maka chεfurinim’) bɛ kpahindila yɛltɔɣali (Alkur’aani) ŋɔ maa, bee din kaba na maa daa bi ka bɛ banim’ ban daŋ tooni maa na"
        },
        {
            "chapter": 23,
            "verse": 69,
            "text": "Bee bɛ bi baŋla bɛ tumo maa (Annabi Muhammadu), ka dinzuɣu chɛ ka bɛ zaɣisiri o"
        },
        {
            "chapter": 23,
            "verse": 70,
            "text": "Bee bɛ yεrimi ni yinyεri m-kpe o? Chɛli gba! O ka ba mi na ni yεlimaŋli, ka bɛ pam mi nyɛla ban je yεlimaŋli"
        },
        {
            "chapter": 23,
            "verse": 71,
            "text": "Yaha! Yεlimaŋli (Alkur’aani) yi di doli bɛ suhuyurlim, achiika! Sagbana mini tiŋgbani ni din kam be di puuni naan saɣim. Chɛli gba! Ti kaba mi na ni bɛ teebu (Alkur’aani). Amaa! Ka bɛ (Larbunim’) nyɛla ban lebri biriti ka chɛ bɛ teebu maa"
        },
        {
            "chapter": 23,
            "verse": 72,
            "text": "(Yaa nyini Annabi)! Bee a bɔhiri ba la farku shεli? Dinzuɣu a Duuma (Naawuni) sanyoo n-gari. Yaha! Ŋuna n-gari ŋun kam tiri arzichi"
        },
        {
            "chapter": 23,
            "verse": 73,
            "text": "Yaha! (Yaa nyini Annabi)! Achiika! A nyɛla ŋun boondi ba n-zaŋ chaŋ sochibga"
        },
        {
            "chapter": 23,
            "verse": 74,
            "text": "Yaha! Achiika! Ninvuɣu shεba ban bi ti Chiyaama yεlimaŋli maa nyɛla ban ŋmaɣiri ka chεri sochibga"
        },
        {
            "chapter": 23,
            "verse": 75,
            "text": "Yaha! Hali Ti (Tinim’ Naawuni) yi zo bɛ (Maka chεfurinim’) nambɔɣu, ka vuui biɛrim (kum ni sanzali) shεli din paai ba ŋɔ maa, tɔ! Bɛ naan lahi zilgi bɛ kpeeyi maa ni, ka nyɛla ban birinda"
        },
        {
            "chapter": 23,
            "verse": 76,
            "text": "Yaha! Achiika! Ti (Tinim’ Naawuni) N-gbaai ba ni azaaba, amaa! Bɛ bi siɣisi bɛ maŋa n-ti bɛ Duuma (Naawuni), bɛ mi bɛ filindi bɛ maŋa"
        },
        {
            "chapter": 23,
            "verse": 77,
            "text": "Hali ni saha shɛli Ti (Tinim’ Naawuni) yi ti yooi dindo’ shεli bahi ba ka di nyɛ azaabakpeeni dindoli, dinsaha ka a yɛn nya ba, ka bɛ nyɛla ban yihiri tamaha ni Naawuni nambɔzɔbo"
        },
        {
            "chapter": 23,
            "verse": 78,
            "text": "Yaha! Ŋuna (Naawuni) N-nam wumbu ni nyεbu n-ti pahi haŋkaya n-tin ya, amaa! Biɛla ka yi (ninsalinim’) paɣira"
        },
        {
            "chapter": 23,
            "verse": 79,
            "text": "Yaha! Ŋuna (Naawuni) n-nyɛ Ŋun nam ya tiŋgbani yaaŋa zuɣu na. Yaha! O sani ka bɛ yɛn ti laɣim ya (Zaadali)"
        },
        {
            "chapter": 23,
            "verse": 80,
            "text": "Yaha! Ŋuna (Naawuni) n-nyɛ Ŋun neeri ka kura. Yaha! Ŋuna n-su yuŋ ni wuntaŋni taɣibu. Di ni bɔŋɔ, yi ku niŋ haŋkali"
        },
        {
            "chapter": 23,
            "verse": 81,
            "text": "Chɛli gba! Bɛ yεlila ban daa daŋ tooni maa ni daa yεli shεm maa ŋmali"
        },
        {
            "chapter": 23,
            "verse": 82,
            "text": "Ka bɛ naan yεli: “Di ni bɔŋɔ, ti yi kpi ka leei taŋkpaɣu mini koba. Di ni- bɔŋɔ, ti nyɛla bɛ ni yɛn ti yiɣisi ninvuɣu shεba?”"
        },
        {
            "chapter": 23,
            "verse": 83,
            "text": "“Achiika! Bɛ daa pun niŋ ti mini ti banim’ alikauli ŋɔ maa tatabo, dinzuɣu ŋɔ (Alkur’aani) maa pa shεli m-pahila kurumbuninim’ salima.”"
        },
        {
            "chapter": 23,
            "verse": 84,
            "text": "(Yaa nyini Annabi)! Yεlima: “Ŋuni n-leei su tiŋgbani ni din be di puuni, yi yi nyɛla ninvuɣu shεba ban mi"
        },
        {
            "chapter": 23,
            "verse": 85,
            "text": "Ni baalim, bɛ (Maka chεfurnim’) ni yεli: “Naawuni n-nyɛ Ŋun su li,” tɔ! Yεlima: “Di ni bɔŋɔ, yi ku niŋ tεha?”"
        },
        {
            "chapter": 23,
            "verse": 86,
            "text": "(Yaa nyini Annabi)! Yεlima: “Ŋuni n-leei nyɛ sagbana ayɔpɔin ni Al’arshi shεli din galsila Duuma?”"
        },
        {
            "chapter": 23,
            "verse": 87,
            "text": "Ni baalim, bɛ ni yεli: “Naawuni n- nyɛ Ŋun su li,” tɔ! Yεlima: “Di ni bɔŋɔ, yi ku zo Naawuni?”"
        },
        {
            "chapter": 23,
            "verse": 88,
            "text": "Yεlima: “Ŋuni nuuni ka binshɛɣu kam yiko be, ka O lahi nyɛ Ŋun gura, amaa! Bɛ bi bɔri gulibu so sani O zuɣu, yi yi nyɛla ninvuɣu shɛba ban mi?”"
        },
        {
            "chapter": 23,
            "verse": 89,
            "text": "Ni baalim, bɛ (Maka chεfurnim’) ni yεli: “Di bela Naawuni sani.” Yεlima: “Ka wula ka bɛ ŋmalgiri ya ka chε yεlimaŋli?”"
        },
        {
            "chapter": 23,
            "verse": 90,
            "text": "Chɛli gba! Ti (Tinim’ Naawuni) ka ba mi na ni yεlimaŋli, amaa! Ka bɛ nyɛla ʒirinim’ ni achiika"
        },
        {
            "chapter": 23,
            "verse": 91,
            "text": "Naawuni bɛ gbibi so ka o nyɛ bia, duuma so mi kani m-pahi O zuɣu, (di yi di nyɛ lala), duuma kam naan zaŋ o ni nam shɛli n-chaŋ. Yaha! Bɛ (duuma- nim’ maa) shεba naan bɔri ni bɛ du m- ba taba. Dinzuɣu, Naawuni nam niŋ kasi ka chɛ yi ni mali O ŋmahindi shɛli maa"
        },
        {
            "chapter": 23,
            "verse": 92,
            "text": "Ŋuna m mi din sɔɣi, ni din be polo ni, O nam duya ka chɛ bɛ ni laɣindi O mini binyɛri shɛŋa jεmdi maa"
        },
        {
            "chapter": 23,
            "verse": 93,
            "text": "(Yaa nyini Annabi)! Yεlima: “Yaa n Duuma Naawuni! A yi ni wuhi ma bɛ ni niŋdi ba shɛli (azaaba) daalikauli maa (Dunia ŋɔ).”"
        },
        {
            "chapter": 23,
            "verse": 94,
            "text": "“Yaa n Duuma (Naawuni)! Di zaŋ ma niŋ zualindiriba puuni.”"
        },
        {
            "chapter": 23,
            "verse": 95,
            "text": "Yaha! (Yaa nyini Annabi)! Achiika! Ti (Tinim’ Naawuni) nyɛla ban yɛn tooi chɛ ka a nya Ti ni niŋdi ba shɛli (azaaba) daalikauli maa"
        },
        {
            "chapter": 23,
            "verse": 96,
            "text": "(Yaa nyini Annabi)! “Zaŋmi din vεla n-taɣi din be. Ti (Tinim’ Naawuni) mi bɛ ni buɣisiri shɛli maa.”"
        },
        {
            "chapter": 23,
            "verse": 97,
            "text": "Yaha! Yεlima: “Yaa n Duuma Naawuni! M-bɔri taɣibu a sani ni shintana ti zaŋ din be niŋ n suhi ni.”"
        },
        {
            "chapter": 23,
            "verse": 98,
            "text": "“Yaha! M-bɔri taɣibu A sani ni bɛ (shintana) ti miri ma.”"
        },
        {
            "chapter": 23,
            "verse": 99,
            "text": "Hali ni saha shεli kum ni yɛn ti kana bɛ (shintana maa) puuni zaɣiyino kam, ka o yεli: “Yaa n Duuma! Labsim ya ma (Dunia puuni).”"
        },
        {
            "chapter": 23,
            "verse": 100,
            "text": "“Achiika! N-nyɛla ŋun yɛn tum tuunvεlli n-ni chɛ shɛli puuni. Chɛli gba! Di nyɛla yεltɔɣili ka o yεli li, ka saɣili be bɛ nyaaŋa (n-taɣi bɛ mini Dunia sunsuuni), hali ni dabsi’ shεli bɛ ni yɛn ti yiɣisi ba (Zaadali)"
        },
        {
            "chapter": 23,
            "verse": 101,
            "text": "Dinzuɣu, bɛ (Malaaika) yi ti piεbsi kikaa ni, tɔ! Dɔɣim ti bi lahi yɛn be bɛ (ninsalinim’) suusuuni, bɛ mi ti bi yɛn bɔhiri taba yεla"
        },
        {
            "chapter": 23,
            "verse": 102,
            "text": "Dinzuɣu, ŋun binzahindigu ti niŋ timsim (ni tuunviɛla), tɔ! Bannim’ maa n-nyɛ ninvuɣu shεba ban nya tarli. tuumviɛla), tɔ! Bannim’ maa n-nyɛ"
        },
        {
            "chapter": 23,
            "verse": 103,
            "text": "Yaha! Ŋun binzahindigu ti filiŋ (ni ninvuɣu shεba ban niŋ bɛ maŋ’ ashaara, ka nyɛla ban yɛn ti kpalim ʒahannama puuni)"
        },
        {
            "chapter": 23,
            "verse": 104,
            "text": "Ka buɣum diri bɛ nina, ka bɛ nyɛla ban namgbanpiba cheecheei"
        },
        {
            "chapter": 23,
            "verse": 105,
            "text": "(Ka Naawuni yɛli)! Di ni bɔŋɔ, bɛ daa bi karindi ya N aayanima, ka yi nyɛla ban labsiri li ʒiri"
        },
        {
            "chapter": 23,
            "verse": 106,
            "text": "Ka bɛ (chεfurinim’) yεli: “Yaa ti Duuma (Naawuni)! Ti zuɣubetali n-daa nyεŋ ti. Yaha! Ti daa nyɛla ninvuɣu shεba ban bɔrigi.”"
        },
        {
            "chapter": 23,
            "verse": 107,
            "text": "Yaa ti Duuma (Naawuni)! Yihimi ti di (buɣum maa) puuni, ti yi ti lahi tum din be, tɔ! Achiika! Ti nyɛla zualin- diriba.”"
        },
        {
            "chapter": 23,
            "verse": 108,
            "text": "Ka O (Naawuni) yεli: “Kpalimmi ya ka nyɛla ban filiŋ di (buɣum maa) puuni, ka miri ya ka yi yɛli ma yɛltɔɣa shεli.”"
        },
        {
            "chapter": 23,
            "verse": 109,
            "text": "“Achiika! Zamaatu shɛba n daba puuni daa nyɛla ban yεra: Yaa ti Duuma Naawuni! Ti ti yεlimaŋli, dinzuɣu, chεli paŋ ti, ka zo ti nambɔɣu, nyini n-nyɛ Ŋun gari ŋun kam zɔri nambɔɣu.”"
        },
        {
            "chapter": 23,
            "verse": 110,
            "text": "Ka yi (chεfurnim’) gbibi ba ni ansarsi, hali ka bɛ zuɣu ti chɛ ka yi tam N (Mani Naawuni) yεla teebu. Yaha! Yi daa nyɛla ban lari ba (Dunia puuni)"
        },
        {
            "chapter": 23,
            "verse": 111,
            "text": "Achiika! Zuŋɔ, N (Mani Naawuni) yo bala samli ni suɣulo shεli bɛ ni daa niŋ maa, achiika! Bana n-nyɛ ninvuɣu shεba ban nyɛ tarli"
        },
        {
            "chapter": 23,
            "verse": 112,
            "text": "Ka O (Naawuni) yɛli: “Yuma ala ka yi (buɣum bihi) daa ʒini tiŋgbani yaaŋa zuɣu?”"
        },
        {
            "chapter": 23,
            "verse": 113,
            "text": "Ka bɛ yεli: “Ti ʒinila dahinyini (Dunia puuni), bee dabsili pirgili, dinzuɣu, bɔhimi ninvuɣu shεba ban maandi laasabu.”"
        },
        {
            "chapter": 23,
            "verse": 114,
            "text": "Ka O (Naawuni) yεli: “Yi daa bi ʒini (Dunia puuni) naɣila bɛla, yi yi daa nyɛla ninvuɣu shεba ban mi.”"
        },
        {
            "chapter": 23,
            "verse": 115,
            "text": "“Di ni bɔŋɔ, yi (ninsalinim’) tεhimi ni achiika! Ti (Tinim’ Naawuni) nam ya mi ka di nyɛla kpεrigu zuɣu, ka (tɛhi) ni bɛ ku lahi labsi ya na Ti sani?”"
        },
        {
            "chapter": 23,
            "verse": 116,
            "text": "Dinzuɣu, Naawuni nam duya, Ŋuna n-nyɛ yεlimaŋli Naa, duuma jεmdigu n-kani ni yεlimaŋli naɣila Ŋuna, Al-arshi shɛli din galsila Duuma"
        },
        {
            "chapter": 23,
            "verse": 117,
            "text": "Yaha! Ŋun ti jεm shɛli m-pahi Naawuni zuɣu, tɔ! O ka daliri shεli, dinzuɣu o saliya karibu be O Duuma (Naawuni) sani. Achiika! Chεfurinim’ ti ku tilgi (Zaadali)"
        },
        {
            "chapter": 23,
            "verse": 118,
            "text": "(Yaa nyini Annabi)! Yεlima: “Yaa n Duuma (Naawuni)! Chεli paŋ, ka zo nambɔɣu. Yaha! Nyini n-nyε Ŋun gari ban zɔri nambɔɣu"
        },
        {
            "chapter": 24,
            "verse": 1,
            "text": "Suurili m-bɔŋɔ ka Ti (Tinim’ Naawuni) siɣisi li na, ka zali li (di fukumsinim’) talahi, ka Ti lahi siɣisi daliri shεŋa din be polo ni na di puuni, domin achiika! Yi leei ninvuɣu shɛba ban teeri Naawuni yɛla"
        },
        {
            "chapter": 24,
            "verse": 2,
            "text": "Zimpaɣa mini zindoo, fiεbmi ya bɛ zaɣiyino kam baranzum kobga. Yaha! Miri ya ka yi chɛ ka nambɔɣu gbahi ya ni bɛ niriba ayi maa Naawuni zaligu ŋɔ puuni, di yi niŋ ka yi shiri nyɛla ninvuɣu shεba ban ti Naawuni ni Zaadali yεlimaŋli. Yaha! Chεli ya ka zamaatu shεba ninvuɣu shɛba ban ti Naawuni yɛlimaŋli puuni di bɛ tibli dargibu maa shɛhira"
        },
        {
            "chapter": 24,
            "verse": 3,
            "text": "Zindoo bɛ niŋdi (paɣa so) amiliya naɣila zimpaɣa bee baɣiyumaanda, lala ka zimpaɣa bɛ niŋdi (do’ so) amiliya naɣila zindoo bee baɣayumaanda. Amaa! Bɛ mɔŋ lala n-zaŋ ti ninvuɣu shεba ban ti Naawunui yεlimaŋli"
        },
        {
            "chapter": 24,
            "verse": 4,
            "text": "Yaha! Ninvuɣu shεba ban ŋmari ʒiri m-pari paɣa shεba ban gbibi bɛ maŋa, ka mi bi tahi shɛhiranim’ anahi na, tɔ! Yin fiεbmi ya ba baranzum pihinii, ka miri ya ka yi lahi deei bɛ shɛhira shεli kuli mali wɔra. Yaha! Bannim’ maa n-nyɛ ninvuɣu shεba ban kpee yi"
        },
        {
            "chapter": 24,
            "verse": 5,
            "text": "Naɣila ninvuɣu shεba ban niŋ tuuba di nyaaŋa, ka lahi viεlgi bɛ tuma. Tɔ! achiika! Naawuni nyɛla Chεmpaŋlana, Zaadali Nambɔzobonaa"
        },
        {
            "chapter": 24,
            "verse": 6,
            "text": "Yaha! Ninvuɣu shεba ban zilsiri bɛ daamiliya paɣaba ni zina, ka mi ka shɛhiranima naɣila bɛ mammaŋa, tɔ! Bɛ puuni yino shɛhira nyɛla (doo maa po Naawuni) bunahi: kadama achiika! O nyɛla ŋun be yεlimaŋlinim’ puuni"
        },
        {
            "chapter": 24,
            "verse": 7,
            "text": "Din pahiri anu, (ka o yεli): “Achiika! Naawuni narimbu be o zuɣu, o yi shiri nyɛla ŋun be ʒirinim’ puuni"
        },
        {
            "chapter": 24,
            "verse": 8,
            "text": "Yaha! Bɛ ni vuui azaaba ka chɛ o (paɣa maa), di yi niŋ ka o gba di o maŋ’ shɛhira (ka po Naawuni) bunahi kadama achiika! O (yidana maa) be ʒirinim’ ni.”"
        },
        {
            "chapter": 24,
            "verse": 9,
            "text": "Din pahiri anu, ka o (paɣa maa yɛli): “Achiika! Naawuni narimbu be o zuɣu, di yi niŋ ka o (n yidana maa) be yεlimaŋlinim’ puuni.”"
        },
        {
            "chapter": 24,
            "verse": 10,
            "text": "Di yi di pala Naawuni pini mini O nambɔzɔbo yi zuɣu, (O naan gbaai ya gbaarikpeeni). Yaha! Achiika! Naawuni nyɛla Tuubadeera, Yεmgoliŋgalana"
        },
        {
            "chapter": 24,
            "verse": 11,
            "text": "Achiika! Ninvuɣu shεba ban 1 daa kana ni ʒiri la, bɛ nyɛla zamaatu shεba ban be yi (Muslinnim’) puuni, tɔ! Miri ya ka yi tεhi ni di nyɛla zaɣibεɣu n-tin ya. Chɛli gba! Di nyɛla zaɣivɛlli n-tin ya, bɛ (ban tεhi lala maa) puuni ninvuɣu yino kam mali taali shεli o ni bo n-ti o maŋa. Yaha! Bɛ puuni ninvuɣu so ŋun taali galsi gari bɛ zaa (Abdullahi Ibni Ubayi Ibn Saluul) mali azaaba din bara (Zaadali)"
        },
        {
            "chapter": 24,
            "verse": 12,
            "text": "Di yi di niŋ ka yi (Muslinnim’) ni daa wum li, ka (yi puuni) ban ti Naawuni yεlimaŋli paɣaba ni dobba bi tεhi zaɣivεlli n-ti bɛ maŋ’ ka yεli: “Ŋɔ maa nyɛla ʒiri din be polo ni.”"
        },
        {
            "chapter": 24,
            "verse": 13,
            "text": "Di yi di niŋ ka bɛ bi zaŋ shɛhiranim’ anahi na? Dinzuɣu, bɛ yi bi zaŋ shɛhira- nim’ anahi maa na, tɔ! Bannim’ nyɛla ʒirinim’ Naawuni sani"
        },
        {
            "chapter": 24,
            "verse": 14,
            "text": "Yaha! Di yi di pala Naawuni pini ni O nambɔzɔbo yi (Muslinnim’) zuɣu Dunia mini Chiyaama, tɔ! Azaaba titali naan paai ya n-zaŋ chaŋ yi daalizam’ shεŋa yi ni daa di maa ni"
        },
        {
            "chapter": 24,
            "verse": 15,
            "text": "Saha shεli yi (Muslinnim’) ni daa tuhiri li soli ni yi zilima, ka yεri yi ni ka shɛli baŋsim yi noya ni, ka yi naan tεhiri li yεltɔɣa bila, ka di nyɛla din bara Naawuni sani"
        },
        {
            "chapter": 24,
            "verse": 16,
            "text": "Yaha! Di yi di niŋ ka yi (Muslinnim’) ni daa wum li, ka yi daa bi yεli: “Di bi tu kamaata ni ti gbibi ŋɔ maa n-tɔɣsira. Yaa ti Duuma Naawuni! A nam niŋ kasi, ŋɔ maa nyɛla ʒiri zaɣititali.”"
        },
        {
            "chapter": 24,
            "verse": 17,
            "text": "Naawuni saɣisiri ya ni yi di lahi niŋ ŋɔ maa tatabo kuli mali wɔra, yinim’ deei yi nyɛla ninvuɣu shεba ban ti Naawuni yεlimaŋli"
        },
        {
            "chapter": 24,
            "verse": 18,
            "text": "Yaha! Naawuni kahigiri ya la O nam yɛlikpahinda. Yaha! Naawuni nyɛla Baŋda, Yεmgoliŋgalana"
        },
        {
            "chapter": 24,
            "verse": 19,
            "text": "Achiika! Ninvuɣu shεba ban bɔri ni ninvuɣuyolim lahibali wuligi luɣuli kam n-zaŋ chaŋ ninvuɣu shεba ban ti Naawuni yεlimaŋli polo maa, tɔ! Azaabakpeeni be bɛ zuɣu Dunia ni Chiyaama. Yaha! Naawuni mi din sɔɣi, amaa! Yi bi mi"
        },
        {
            "chapter": 24,
            "verse": 20,
            "text": "Yaha! Di yi di pala Naawuni pini mini O nambɔzɔbo zuɣu, (O naan gbaai ya gbaarikpeeni). Yaha! Achiika! Naawuni nyɛla Nambɔzɔrikpeeni lana, Zaadali Nambɔzobonaa"
        },
        {
            "chapter": 24,
            "verse": 21,
            "text": "Yaa yinim’ ninvuɣu shɛba ban ti Naawuni yεlimaŋli! Di doli ya shintaŋ napɔmboba, ŋun kam ti doli shintaŋ napɔmboba, tɔ! Achiika! O (ŋun shintaŋ maa) nyɛla ŋun puhiri ni kavi tuma mini Naawuni ni je shεli. Di yi di pala Naawuni pini mini O nambɔzɔbo yi zuɣu, yi puuni so naan ku niŋ kasi kuli mali wɔra, amaa Naawuni niŋdila O ni bɔri so kasi. Yaha! Naawuni nyɛla Wumda, Baŋda"
        },
        {
            "chapter": 24,
            "verse": 22,
            "text": "Yaha! Yi (Muslinnim’) puuni bundannim’ mini Naawuni ni balgi ti shɛba miri ka bɛ po Naawuni kadama bɛ ku lahi ti bɛ dɔɣiriba mini nandaamba, n-ti pahi ban zo Hiʒira Naawuni soli alheeri shɛli, dinzuɣu bɛ chɛli paŋ ba, ka zaŋ bɛ taali bahi. Di ni bɔŋɔ, yi bi bɔri ni Naawuni chɛ m-paŋ ya? Yaha! Naawuni nyɛla Chɛmpaŋlana, Zaadali Nambɔzobonaa"
        },
        {
            "chapter": 24,
            "verse": 23,
            "text": "Achiika! Ninvuɣu shεba ban ŋma ʒiri m-pari paɣa shεba ban gbibi bɛ maŋ’ ka ʒi shɛli yɛla, ka lahi nyɛ ban ti Naawuni yɛlimaŋli, tɔ! Bɛ (Naawuni) narim ba Dunia ni Chiyaama. Yaha! Azaaba din bara be bɛ zuɣu (Zaadali)"
        },
        {
            "chapter": 24,
            "verse": 24,
            "text": "Dabsi’ shεli bɛ zilima mini bɛ nuhi, n-ti pahi bɛ napɔna ni yɛn ti di ba shɛhira n-zaŋ chaŋ bɛ ni daa tumdi tuun’ shɛŋa"
        },
        {
            "chapter": 24,
            "verse": 25,
            "text": "Dindali maa ka Naawuni yɛn ti yo ba bɛ tuuntumsa sanyoo ni yεlimaŋli, ka bɛ baŋ ni achiika! Naawuni n-nyɛ yεlimaŋli polo ni"
        },
        {
            "chapter": 24,
            "verse": 26,
            "text": "Paɣayoya nyɛla doyoya paɣaba, ka doyoya mi nyɛ paɣayoya yidannima. Yaha! Paɣasuma nyɛla dosuma paɣaba, ka dosuma mi nyɛ paɣasuma yidannima. Tɔ! Bannim’ maa (dosuma mini paɣasuma maa) nuu ka bɛ ni yεri shɛli maa ni. Bɛ mali chεmpaŋ, ni arzichi din galsi (Alizanda)"
        },
        {
            "chapter": 24,
            "verse": 27,
            "text": "Yaa yinim’ ninvuɣu shɛba ban ti Naawuni yεlimaŋli! Di kpen ya yili shεŋa din pa yi yiŋsi, naɣila yi bola di soli ka niŋ yili maa nim’ gaafara. Dina n-nyɛ viɛnyɛla tin ya, domin achiika! Yi nyɛla ban yɛn teei Naawuni yɛla"
        },
        {
            "chapter": 24,
            "verse": 28,
            "text": "Yaha! Yi yi bi nya so di (yili maa) ni, tɔ! Yin miri ya ka yi kpe di puuni, naɣila bɛ saɣi mi tin ya. Yaha! Bɛ yi yεli ya: “Labmi ya,” tɔ! Yin shiri labmi ya. Dina n-nyɛ kasi n-zaŋ tin ya. Yaha! Naawuni nyɛla Ŋun mi yi tuuntumsa"
        },
        {
            "chapter": 24,
            "verse": 29,
            "text": "Taali ka yi zuɣu ni yi kpe yili shεŋa so ni ka di puuni, ka di nyɛla yi malila neen’ shεŋa di puuni. Yaha! Naawuni mi yi ni niŋdi shɛli polo ni, ni yi ni sɔɣiri shεli"
        },
        {
            "chapter": 24,
            "verse": 30,
            "text": "(Yaa nyini Annabi)! Yεlimi ninvuɣu shɛba ban ti Naawuni yεlimaŋli dobba ni bɛ pɔbmi bɛ nina (ka chɛ paɣa shɛba ban pa bɛ paɣaba yulibu) ka gu bɛ tooni, dina n-nyɛ kasi n-zaŋ ti ba. Achiika! Naawuni nyɛla Ŋun mi din sɔɣi bɛ tuuntumsa puuni"
        },
        {
            "chapter": 24,
            "verse": 31,
            "text": "Yaha! Yεlimi paɣa shεba ban ti Naawuni yεlimaŋli ni bɛ pobmi bɛ nina (ka chɛ dab’ shɛba ban pa bɛ yidannim’ yulibu) ka gu bɛ tooni. Yaha! Bɛ miri ka bɛ yihi bɛ nachinsi polo ni naɣila di puuni din yi be polo ni. Yaha! Bɛ zaŋmi bɛ sariti n-taɣi bɛ niŋgoya zuɣu. Yaha! Bɛ miri ka bɛ yihi bɛ nachinsi polo ni naɣila bɛ yidaannim’ sani, bee bɛ banima, bee bɛ yidannim’ banima, bee bɛ (maŋmaŋ’) bihi, bee bɛ yidannim’ bihi, bee bɛ tuzodobba, bee bɛ tuzodobba bihi, bee bɛ tuzobihi (paɣaba) bihi, bee bɛ Muslim’ paɣa taba, bee bɛ sulinsi, bee dobba ban ka paɣaba bukaata, bee bibihi ban na ʒi paɣaba zaɣim. Yaha! Bɛ (paɣaba maa) miri ka bɛ mali bɛ napɔna m-buri tiŋgbani ni, domin bɛ baŋ bɛ ni sɔɣi binshɛɣu bɛ nachinsi ni. Dinzuɣu, yaa yinim’ ban ti Naawuni yεlimaŋli! Niŋmi ya tuuba namgbaniyini n-labi Naawuni sani, achiika! Yi nyɛla ban yɛn nya tarli"
        },
        {
            "chapter": 24,
            "verse": 32,
            "text": "Yaha! Niŋmi ya yi puuni dakoya mini ninvuɣu suma (dobba ni paɣaba) amiliya, bɛ yi nyɛla faranima, Naawuni ni largi ba O pini puuni. Yaha ! Naawuni nyɛla Ŋun yεlgiri arzichi n-tiri O daba, Baŋda"
        },
        {
            "chapter": 24,
            "verse": 33,
            "text": "Yaha! Ninvuɣu shεba ban ka yiko ni amiliya niŋbu gbaami bɛ maŋa hali ka Naawuni ti largi ba O pini puuni. Yaha! Yi sulinsi puuni ban bɔri ni bɛ yo bɛ maŋ’ zuɣu ka leei bilchinnima, yi yi baŋ ni bɛ chεbu nyɛla din viɛla, yin chεli ya ka bɛ yo ka yi chɛ ba. Yaha! Tim ya ba Naawuni daarzichi shεli O ni tin ya puuni. Yaha! Di niŋ ya yi sulinsi (ban nyɛ paɣaba) talahi ni pagɔrsigu domin yi zaŋ ba bo yi Dunia zuɣu, dindee yi niŋ ka bɛ bɔri ni bɛ gbibi bɛ maŋa. Dinzuɣu, ŋun ti niŋ ba furmiinsi (ni pagɔrsigu), tɔ! Achiika! Naawuni nyɛla Chεmpaŋlana talahi shɛli bɛ ni niŋ ba maa nyaaŋa, Zaadali Nambɔzobonaa"
        },
        {
            "chapter": 24,
            "verse": 34,
            "text": "Yaha! Achiika! Ti (Tinim’ Naawuni) siɣisila aayanima n-tin ya na polo ni, ka tin ya kotomsi n-zaŋ jɛndi ninvuɣu shεba ban daa kana pɔi ni yinim’ maa, ka di nyɛla wa’azu n-zaŋ ti wuntizɔriba"
        },
        {
            "chapter": 24,
            "verse": 35,
            "text": "Naawuni n-nyɛ sagbana ni tiŋgbani neesim, O neesim maa kotomsi ŋmanila voli din be dukpini ni, ka furila be di puuni, ka furila maa be kalo puuni, ka di (kalo maa) ŋmani saŋmar’ shɛli din ne pam, ka bɛ nyɔri li ni alibarka tia kpam, dina n-nyɛ Zaituuni. Di wulinluhili mini di wulimpuhili ka din taɣiri li ka chɛri wuntaŋa. Di kpam di chɛ bɛla ni di neei, hali di yi niŋ ka buɣum shɛli bɛ shihi li, di nyɛla neesim m-pahi neesim zuɣu, Naawuni dolsirila O ni bɔri so ni O neesim. Yaha! Naawuni tirila ninsalinim’ kotomsi. Naawuni mi nyɛla Ŋun mi binshɛɣu kam"
        },
        {
            "chapter": 24,
            "verse": 36,
            "text": "Yili shεŋa (jiŋa) puuni Naawuni ni saɣi ti ni bɛ tibgim li, ka bolimi O yuli di puuni, bɛ simsiri O la di puuni Asiba mini Zaawuni"
        },
        {
            "chapter": 24,
            "verse": 37,
            "text": "Ninvuɣu shεba kɔhimma ni damma ni bi fari bɛ haŋkaya ka chɛ Naawuni yɛla teebu, ni jiŋli puhibu, ni zakka tibu, bɛ zɔrila dabsi’ shεli suhiri mini nimbihi ni yɛn ti lebri ginda"
        },
        {
            "chapter": 24,
            "verse": 38,
            "text": "Domin Naawuni ti yo ba din vεla n-gari bɛ ni tum shεli, ka pahi ba O pini puuni. Yaha! Naawuni largirila O ni bɔri so, ka di pa ni saliya karibu m-beni"
        },
        {
            "chapter": 24,
            "verse": 39,
            "text": "Yaha! Ninvuɣu shεba ban niŋ chεfuritali, bɛ tuma ŋmanila aliziŋkom din be tiŋgbani yεɣu ni, ka konyuri ni gbaai so (kataŋa) tεhiri ni di shiri nyɛla kom, hali ti paai di shee, ka nya li ka di pa shɛli ka nyεla Naawuni o sani, ka O pali o o tuuntumsa sanyoo. Yaha! Naawuni nyɛla Saliya karita ni valiŋ"
        },
        {
            "chapter": 24,
            "verse": 40,
            "text": "Bee ka bɛ (chɛfurnim’ tuuntumsa) ŋmani zimsim din be mɔɣili ko’ sholi din zilgi puuni, ka kogbaŋ ŋari li, ka di gba zuɣusaa mali kogbaŋ, ka sagbaŋ lahi pani di zuɣusaa, ka di leei zimsim din pa taba zuɣu, o (ninvuɣu so ŋun be zimsim maa puuni) yi teegi o nuu, o ku tooi nya li. Dinzuɣu, Naawuni ni bi zaŋ neesim n-ti ninvuɣu so, tɔ! O ka neesim shɛli"
        },
        {
            "chapter": 24,
            "verse": 41,
            "text": "(Yaa nyini Annabi)! A bi nya kadama achiika! Naawuni, binshɛɣu din be sagbana mini tiŋgbani ni niŋdi O la kasi, ni noombihi ban teeri bɛ kpimkpama zuɣusaa, achiika! Di zaɣiyini kam, O (Naawuni) mila di jiŋli, ni di ni niŋdi O kasi shɛm. Yaha! Naawuni nyɛla Ŋun mi bɛ tuuntumsa"
        },
        {
            "chapter": 24,
            "verse": 42,
            "text": "Yaha! Naawuni n-su sagbana mini tiŋgbani yiko. Yaha! Naawuni sani n-nyɛ labbu shee"
        },
        {
            "chapter": 24,
            "verse": 43,
            "text": "(Yaa nyini ninsala)! Di ni bɔŋɔ, a bi nya kadama Naawuni n-nyɛ Ŋun daari sagbaŋ ni baalim (hali ni luɣushεli polo O ni bɔra), din nyaaŋa ka O laɣim di sunsuuni, ka chɛ ka di pa m-pa taba zuɣu, ka a nya ka kom yiri di sunsuuni na. Yaha! O siɣisiri la sakuɣa ka di yiri sagbaŋ shɛŋa din ŋmani zoya ni na, ka chɛ ka di paai O ni bɔri so (O daba puuni), ka lahi ŋmalgi li ka chɛ O ni bɔri so. Di nyεɣisibu neesim chɛ biɛla ni di zom nimbihi"
        },
        {
            "chapter": 24,
            "verse": 44,
            "text": "O (Naawuni) lebgirila yuŋ mini wuntaŋa, achiika! Ŋɔ maa puuni mali kpahimbu n-zaŋ ti ninvuɣu shɛba ban mali haŋkaya"
        },
        {
            "chapter": 24,
            "verse": 45,
            "text": "Yaha! Naawuni namla biŋkobgu kam ka di yi kom puuni na, dinzuɣu bɛ puuni shεba beni vuri bɛ puya, ka shεba mi chani bɛ naba ayi zuɣu, ka bɛ shεba mi chani ni napona anahi, Naawuni namdila O ni bɔri shεli. Achiika! Naawuni nyɛla Toora binshɛɣu kam zuɣu"
        },
        {
            "chapter": 24,
            "verse": 46,
            "text": "Achiika! Ti (Tinim’ Naawuni) siɣisila dalirinim’ na polo ni. Yaha! Naawuni dolsirila O ni bɔri so zaŋ chaŋ sochibga"
        },
        {
            "chapter": 24,
            "verse": 47,
            "text": "Ka bɛ (Munaafichinim’) naan yεra: “Achiika! Ti ti Naawuni yεlimaŋli, ka ti O tumo yεlimaŋli ka dola, din nyaaŋa ka bɛ puuni shεba lebri birita. Dinzuɣu, bannim’ maa pala ban ti Naawuni yεlimaŋli"
        },
        {
            "chapter": 24,
            "verse": 48,
            "text": "Yaha! Bɛ yi ti boli ba (bɛ Munaafichinim’ maa) n-zaŋ chaŋ Naawuni mini O tumo polo, domin O ti niŋ fukumsi bɛ sunsuuni, a ni nya ka bɛ puuni shεba lebri birita"
        },
        {
            "chapter": 24,
            "verse": 49,
            "text": "Yaha! Di yi ti niŋ ka bɛ mali yεlimaŋli, ka bɛ kana o (Annabi) sani ka nyɛla ban zaŋ bɛ maŋ’ zaasa n-ti"
        },
        {
            "chapter": 24,
            "verse": 50,
            "text": "Di ni bɔŋɔ, doro shεli m-be bɛ suhiri ni, bee bɛ zilsi mi (Annabi Muhammadu tuuntali), bee bɛ zɔrimi ni Naawuni mini O tumo ti di ba zualinsi? Chɛli gba! Bannim’ maa n-nyɛ zualindiriba"
        },
        {
            "chapter": 24,
            "verse": 51,
            "text": "Achiika! Ninvuɣu shɛba ban ti Naawuni yɛlimaŋli yɛltɔɣa di nyɛla bɛ yi ti boli ba n-zaŋ chaŋ Naawuni ni O tumo sani ni bɛ ti niŋ fukumsi bɛ sunsuuni: “Ti wum ya ka doli, tɔ! Ban nim maa n-nyɛ ban nya tarli.”"
        },
        {
            "chapter": 24,
            "verse": 52,
            "text": "Yaha! Ninvuɣu so ŋun doli Naawuni ni O tumo, ka filindi o maŋ’ tiri Naawuni ka zɔri O, tɔ! Bannim’ maa n- nyɛ ban nya tarli"
        },
        {
            "chapter": 24,
            "verse": 53,
            "text": "Ka bɛ (Munaafichinim’ maa) po Naawuni bɛ pɔri tariga, kadama a (Annabi Muhammadu) yi puhi ba (ni bɛ yi na n-ti chaŋ tobu ni), bɛ ni yi na. (Yaa nyini Annabi)! Yεlima: “Di pon ya, yi dolibu ŋɔ maa nyɛla bɛ ni mi shɛli (zinli zuɣu). Achiika! Naawuni nyɛla Ŋun mi din sɔɣi yi tuuntumsa puuni.”"
        },
        {
            "chapter": 24,
            "verse": 54,
            "text": "(Yaa nyini Annabi)! Yεlima: “Doli ya Naawuni ka doli O tumo, amaa! Bɛ yi lebi biri, tɔ! Achiika! Bɛ ni ʒili o talahi (tuuntali) shɛli nyɛla o dini, ka talahi shɛli din ʒe yi gba zuɣu nyɛ yi gba dini. Yaha! Yi yi doli o, yi ni dolsi, talahi shɛli bi ʒɛ tumo zuɣu, naɣila o ti tuuntali polo ni"
        },
        {
            "chapter": 24,
            "verse": 55,
            "text": "Naawuni gbaai ninvuɣu shεba ban ti yεlimaŋli ka tum tuunsuma yi puuni alikauli (kadama) achiika! O ni zaŋ ba leei gbaŋlannim’ tiŋgbani yaaŋa zuɣu, kamani O ni daa zaŋ (wuntizɔriba) ban daa kana pɔi ni bana n-leei gbaŋlannim’ shεm. Yaha! Achiika! Naawuni nyɛla Ŋun yɛn kpaŋsi ba bɛ daadiini shεli O ni niŋ ba di yɛdda maa. Yaha! Achiika! O nyɛla Ŋun yɛn taɣi ba bɛ dabiεm nyaaŋa ka di leei suhudoo (ka yɛli): “Bɛ jεmdi Ma (Mani Naawuni), ka bi laɣindi m- mini shɛli, dinzuɣu ŋun ti niŋ chɛfuritali din nyaaŋa, tɔ! Bannim’ maa n-nyɛ ban kpeeyi"
        },
        {
            "chapter": 24,
            "verse": 56,
            "text": "Yaha! Puhimi ya jiŋli, ka tin ya zaka, ka lahi doli ya Naawuni tumo (Annabi Muhammadu), achiika! Yi nyɛla bɛ ni yɛn zo shɛba nambɔɣu"
        },
        {
            "chapter": 24,
            "verse": 57,
            "text": "(Yaa nyini Annabi)! Di tεhiri ni ninvuɣu shεba ban niŋ chεfuritali maa ni tooi nyεŋ Naawuni tiŋgbani yaaŋa zuɣu. Yaha! Bɛ labbu shee n-nyɛ buɣum ni. Achiika! Bɛ labbu shee maa nyɛla din be"
        },
        {
            "chapter": 24,
            "verse": 58,
            "text": "Yaa yinim’ ninvuɣu shεba ban ti Naawuni yεlimaŋli! Yi sulinsi mini yi bihi ban na bi saɣi daadamanim’ bom yεda yi sani buta (ka naan kpe yi sani yi duri puuni), dina n-nyɛ asibmahili pɔi ni bɛ ti yɛn puhi subaahi jiŋli naai, ni saha shεli yi ni yeeri yi sitira domin yi gbihi wuntaŋgom, n-ti pahi Isha’i jiŋli puhi naai nyaaŋa, ŋɔ maa n-nyɛ wokati diba ata shεli (Naawuni) ni zaŋ n-tin ya. Yaha! Taali ka bɛ zuɣu din nyaaŋa ka bɛ ni tooi kpεri yi sani ka yira. Lala ka Naawuni baŋsiri ya O dalirinima. Yaha! Naawuni nyɛla Baŋda, Yεmgoliŋgalana"
        },
        {
            "chapter": 24,
            "verse": 59,
            "text": "Yaha! Yi bibihi yi ti saɣi daadama- nima, tɔ! Ban bom yεda yi sani (ka naan kpe yi duri puuni na), kamani ban daŋ ba maa ni daa bo yεda yi sani shεm. Lala ka Naawuni kahigiri ya O daliri- nima. Yaha! Naawuni nyɛla Baŋda, Yεmgoliŋgalana"
        },
        {
            "chapter": 24,
            "verse": 60,
            "text": "Yaha! Paɣakpamba ban bi lahi tεhiri amilya niŋbu, di pa taali bɛ zuɣu ni bɛ yeei bɛ sitira, ka di pala bɛ yɛn yihi la bɛ nachinsi polo ni, amaa! Bɛ yi gbaami bɛ maŋa, dina n-nyɛ din gari n-ti ba. Yaha! Naawuni nyɛla Wumda, Baŋda"
        },
        {
            "chapter": 24,
            "verse": 61,
            "text": "Di pa taali zom zuɣu, bee wobga, bee dorolana, bee yi mammaŋ’ zuɣu, ni yi ʒini yi mammaŋ’ yiŋsi puuni di bindirigu, bee yi banim’ yiŋsi, bee yi manim’ yiŋsi, bee yi mabihi yiŋsi, bee yi tuzopaɣaba yiŋsi, bee yi bapirinim’ yiŋsi, bee yi pirinim’ yiŋsi, bee yi ŋahinim’ yiŋsi, bee yi mapirinim’ yiŋsi, bee yili shεŋa din saafenim’ be yi nuhi ni, bee yi zonim yiŋsi, taali ka yi zuɣu ni yi laɣim di, bee ka yi di koŋkoba. Yaha! Yi yi kpe yiŋsi ni, tɔ! Yin puhimi yi maŋsi puhigu din yi Naawuni sani na, ka nyɛ alibarika dini ka lahi nyεɣisa (dina n-nyɛ Assalamu Alaikum). Lala ka Naawuni kahigiri ya O dalirinima, di yi pa shɛli, yi nyɛla ban yɛn niŋ haŋkali"
        },
        {
            "chapter": 24,
            "verse": 62,
            "text": "Achiika! Yɛlimaŋtiriba n-nyɛ ban ti Naawuni ni O tumo yεlimaŋli. Bɛ mi mini o (Annabi Muhammadu) yi ti laɣim gbibi yεltɔɣa shεli, bɛ bi chani ka chεri o ni yɛlli maa, naɣila bɛ bola yɛda o sani. (Yaa nyini Annabi)! Achiika! Ninvuɣu shεba ban bɔri yεda a sani maa, tɔ! Bana n-nyɛ ninvuɣu shɛba ban ti Naawuni ni O tumo yεlimaŋli. Dinzuɣu, bɛ yi ti bo yεda a sani domin bɛ bukaata shεŋa zuɣu, tɔ! Nyini tim a ni bɔri so soli, ka bo gaafara n-ti ba. Achiika! Naawuni nyɛla Chεmpaŋlana, Zaadali Nambɔzobonaa"
        },
        {
            "chapter": 24,
            "verse": 63,
            "text": "Di zaŋ ya (yi Muslinnima) Naawuni tumo (Annabi Muhammadu) boligu zali yi sunsuuni kamani yi ni boondi taba shεm. Achiika! Naawuni mi yi puuni ban sɔɣiri yiri (Annabi nyaaŋa). Dinzuɣu ninvuɣu shεba ban zaɣisiri o zaligu maa zom fitina (Dunia ŋɔ) bee azaabakpeen (Zaadali)"
        },
        {
            "chapter": 24,
            "verse": 64,
            "text": "Wumma! Achiika! Naawuni n-su din be sagbana mini tiŋgbani ni. Achiika! O mi yi ni be hali shɛli ni, ka lahi mi dabsi’ shεli bɛ ni yɛn ti labsi ba O sani na, ka O yɛn ti ti ba bɛ tuuntumsa lahibali. Yaha! Naawuni nyɛla Ŋun mi binshɛɣu kam"
        },
        {
            "chapter": 25,
            "verse": 1,
            "text": "Duuma so Ŋun siɣisi litaafi (Alkur’aani) shɛli din wolgiri yɛlimaŋli mini ʒiri sunsuuni na n-ti ti O dabli (Annabi Muhammadu) domin o leei varsigulana n-zaŋ ti binnamda maa nam tibgiya"
        },
        {
            "chapter": 25,
            "verse": 2,
            "text": "Ŋuna n-nyɛ Ŋun su sagbana mini tiŋgbani yiko. Yaha! O ka bia, O mi ka nyintaa O nam puuni, ka O lahi nam binshɛɣu kam, ka chɛ ka di saɣisi di ni tu kamaata ni shεm"
        },
        {
            "chapter": 25,
            "verse": 3,
            "text": "Ka bɛ (chεfurnim’) gbibi duuma shεba ka di pa ni Ŋuna (Naawuni), bɛ ku tooi nam shɛli, ka di nyɛla bi namdi ba mi, bɛ mi ku tooi niŋ bɛ maŋ’ chuuta bee anfaani shεli. Yaha! Bɛ ka kpibu bee nyɛvuli yiko, lala ka bɛ ku lahi tooi yiɣisi kpiimba"
        },
        {
            "chapter": 25,
            "verse": 4,
            "text": "Ka ninvuɣu shεba ban niŋ chεfuritali maa naan yεli: “Ŋɔ (Alkur’aani) maa pa shɛli m-pahila ʒiri ka o (Muhammadu) kpiri, ka ninvuɣu shεba mi sɔŋ o.” Achiika! Bɛ (Maka chεfurinim’) tahi zualinsi mini ʒiri na"
        },
        {
            "chapter": 25,
            "verse": 5,
            "text": "Ka bɛ naan yεli: “Di (Alkur’aani) nyɛla Kurumbuninim’ salima, ka o (Muhammadu) sabi li, ka bɛ karindi li n-tiri o Asiba mini Zaawuni.”"
        },
        {
            "chapter": 25,
            "verse": 6,
            "text": "(Yaa nyini Annabi)! Yεlima: “Ŋun’ mi ashili din sɔɣi sagbana ni tiŋgbani ni n-siɣisi li, achiika! O (Naawuni) nyɛla Chεmpaŋlana, Zaadali Nambɔzobonaa"
        },
        {
            "chapter": 25,
            "verse": 7,
            "text": "Ka bɛ (chεfurnim’ maa yεli): “Ka wula ka Naawuni tumo ŋɔ maa diri bindirgu, ka chani gindi dahi puuni, ka bozuɣu ka bɛ bi siɣisi Malaaika so na o sani ka o ti leei varsigulana m-pahi o zuɣu?”"
        },
        {
            "chapter": 25,
            "verse": 8,
            "text": "Bee ka bɛ zaŋ arzichi shɛli n-labi o na zuɣusaa, bee ka o mali pu’ shɛli o ni diri di puuni. Yaha! Ka zualindiriba maa yεli: “Yi bi dola naɣila ninvuɣu so shirku ni gbaai.”"
        },
        {
            "chapter": 25,
            "verse": 9,
            "text": "(Yaa nyini Annabi)! Yulimi bɛ ni zaŋ a n-tiri ŋmahinli shεŋa, dinzuɣu bɛ bɔrgi ya, ka ku lahi tooi labi sochibga zuɣu"
        },
        {
            "chapter": 25,
            "verse": 10,
            "text": "Duuma so Ŋun yi bɔra, ka O ti a alheeri shɛli din gari lala maa nam tibgiya, dina n-nyɛ puri ka kulibɔna zɔri gindi di gbinni ni, ka lahi chɛ ka a mali nam yiya"
        },
        {
            "chapter": 25,
            "verse": 11,
            "text": "Chɛli gba! Bɛ labsila Chiyaama yiɣisibu ʒiri, ka Ti (Tinim’ Naawuni) mali Sa’iri buɣum shili n-guli ban labsi Chiyaama ʒiri maa"
        },
        {
            "chapter": 25,
            "verse": 12,
            "text": "Di yi ti niŋ ka di (buɣum maa) nya ba katiŋa, bɛ ni wum di ni je suli ka tahira"
        },
        {
            "chapter": 25,
            "verse": 13,
            "text": "Yaha! Bɛ yi ti zaŋ ba n-labi luɣushεli polo din mirsi di (buɣum maa) ni, ka bɛ nyɛla bɛ ni ga shɛba ni bandi, nimaa ni ka bɛ yɛn ti kuhiri bɛ daa hallaka"
        },
        {
            "chapter": 25,
            "verse": 14,
            "text": "(Ka Malaaikanim’ yεli ba): “Zuŋɔ, miri ya ka yi kuhiri yi hallaka zaɣiyini, ka kuhi ya hallaka zaɣibobgu.”"
        },
        {
            "chapter": 25,
            "verse": 15,
            "text": "(Yaa nyini Annabi)! Yεlima: “Di ni bɔŋɔ, dina (buɣum maa) n-nyɛ din gari bee kpaliŋkpaa Daalizanda shεli bɛ ni niŋ wuntizɔriba di daalikauli maa? Di nyɛla sanyoo ni labbu shee n-ti ba"
        },
        {
            "chapter": 25,
            "verse": 16,
            "text": "Bɛ (wuntizɔriba maa) yɛn ti malila bɛ ni bɔri shɛli di (Alizanda maa) puuni, ka nyɛla ban yɛn ti kpalim di puuni. Di nyɛla alikauli n-ti a Duuma (Naawuni), ka di nyɛla bɛ ni yɛn ti bɔhi shɛli yɛla"
        },
        {
            "chapter": 25,
            "verse": 17,
            "text": "Yaha! Dabsi’ shεli O (Naawuni) ni yɛn ti laɣim ba (chεfurnim’ maa), n-ti pahi binyεr’ shεŋa bɛ ni daa jεmdi ka di pa ni Naawuni maa (kamani Malaaikanima, ni Annabi Issa), ka yεli: “Di ni- bɔŋɔ, yinima n-daa birgi N daba ŋɔ maa bee bana n-daa bɔrgi ka chɛ sochibga?”"
        },
        {
            "chapter": 25,
            "verse": 18,
            "text": "Ka bɛ (chɛfurinim’) yεli: “(Yaa ti Duuma Naawuni)! A nam niŋ kasi! Di bi tu kamaata ni ti gbibi shεba ka bɛ nyɛ sɔŋdiba ka pa ni nyini. Amaa! A daa chɛ mi ka bɛ mini bɛ banim’ wum (Dunia) nyɛɣisim hali ka bɛ ti tam A yɛla teebu, ka leei ninvuɣu shεba ban niŋ hallaka.”"
        },
        {
            "chapter": 25,
            "verse": 19,
            "text": "(Ka Naawuni yɛli chɛfurinim’ maa) “Achiika! Bɛ (yi buɣa maa) labsi ʒiri niŋ yi noli ni, ni yi ni yεri shεli maa, dinzuɣu yi ku tooi ŋmalgi (azaaba ka chɛ yi maŋa), so mi ku tooi sɔŋ ya. Yaha! Ŋun di zualinsi yi puuni, Ti (Tinim’ Naawuni) ni chɛ ka o lam azaaba shεli din bara"
        },
        {
            "chapter": 25,
            "verse": 20,
            "text": "(Yaa nyim Annabi)! Ti (Tinim’ Naawuni) bi tim tuun’ so na poi ni nyini naɣila bɛ nyɛla ban diri bindirigu, ka chani dahi puuni. Yaha! Ti zaŋ la yi shεba leei dahimbu n-ti taba (ni Ti nya). Di ni bɔŋɔ, yi ni niŋ suɣulo? Yaha! A Duuma nyɛla Nyara"
        }
    ]
}