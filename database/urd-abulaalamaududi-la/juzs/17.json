{
    "juzs": [
        {
            "chapter": 21,
            "verse": 1,
            "text": "Qareeb aa gaya hai logon ke hisaab ka waqt, aur woh hain ke gaflat mein mooh moadey huey hain"
        },
        {
            "chapter": 21,
            "verse": 2,
            "text": "Unke paas jo taaza naseehat bhi unke Rubb ki taraf se aati hai usko be-takalluf sunte hain aur khel mein padey rehte hain"
        },
        {
            "chapter": 21,
            "verse": 3,
            "text": "Dil unke (dusri hi fikron mein) munhamik hain aur zalim aapas mein sargoshiyan(whisper) karte hain ke “yeh shaks aakhir tum jaisa ek bashar (Insaan) hi to hai, phir kya tum aankhon dekhte jaadu ke phanday mein phas jaogey?”"
        },
        {
            "chapter": 21,
            "verse": 4,
            "text": "Rasool ne kaha, mera Rubb har us baat ko jaanta hai jo aasman aur zameen mein ki jaye, woh sami(sunne wala) aur aleem (jaanne wala) hai"
        },
        {
            "chapter": 21,
            "verse": 5,
            "text": "Woh kehte hain “balke yeh paraganda (incoherent) khwab hai , balke yeh iski mann-ghadath hai, balke yeh shaks shayar hai warna yeh laye koi nishani jis tarah purane zamane ke Rasool nishaniyon ke saath bheje gaye thay”"
        },
        {
            "chapter": 21,
            "verse": 6,
            "text": "Halaanke inse pehle koi basti bhi, jisey humne halaak kiya, iman na layi, ab kya yeh iman layenge"
        },
        {
            "chapter": 21,
            "verse": 7,
            "text": "Aur (aey Muhammad), tumse pehle bhi humne Insaano hi ko Rasool bana kar bheja tha jinpar hum wahee (revelation) kiya karte thay, Tum log agar ilm nahin rakhte to ehle kitaab se pooch lo"
        },
        {
            "chapter": 21,
            "verse": 8,
            "text": "Un Rasoolon ko humne koi aisa jism nahin diya tha ke woh khate na hon, aur na woh sadaa (hamesha) jeenay waley thay"
        },
        {
            "chapter": 21,
            "verse": 9,
            "text": "Phir dekhlo ke aakhir e kaar humne unke saath apne wadey poorey kiye, aur unhein aur jis jis ko humne chaha bacha liya, aur hadd se guzar janey walon ko halaak kardiya"
        },
        {
            "chapter": 21,
            "verse": 10,
            "text": "Logon, humne tumhari taraf ek aisi kitaab bheji hai jismein tumhara hi zikr hai, kya tum samajhte nahin ho"
        },
        {
            "chapter": 21,
            "verse": 11,
            "text": "Kitni hi zalim bastiyan hain jinko humne pees kar rakh diya aur unke baad dusri kisi qaum ko uthaya"
        },
        {
            "chapter": 21,
            "verse": 12,
            "text": "Jab unko hamara azaab mehsoos hua to lagey wahan se bhaagne"
        },
        {
            "chapter": 21,
            "verse": 13,
            "text": "(kaha gaya) “bhaago nahin, jao apne unhi gharon mein aur aesh ke samaano mein jinke andar tum chain kar rahey thay, shayad ke tumse poocha jaye”"
        },
        {
            "chapter": 21,
            "verse": 14,
            "text": "Kehne lagey “haye hamari kambakhti, beshak hum khatawaar thay”"
        },
        {
            "chapter": 21,
            "verse": 15,
            "text": "Aur woh yahi pukarte rahey yahan tak ke humne unko khalyan (threshed/field that is reaped) kardiya , zindagi ka ek sharara tak unmein na raha (leaving no spark of life in them)"
        },
        {
            "chapter": 21,
            "verse": 16,
            "text": "Humne is aasman aur zameen ko aur jo kuch bhi inmein hai kuch khel ke taur par nahin banaya hai"
        },
        {
            "chapter": 21,
            "verse": 17,
            "text": "Agar hum koi khilona banan chahte aur bas yahi kuch humein karna hota to apne hi paas se kar letey"
        },
        {
            "chapter": 21,
            "verse": 18,
            "text": "Magar hum to baatil par haqq ki chot lagate hain jo uska sar todh deti hai aur woh dekhte dekhte mitt jata hai, aur tumhare liye tabahi hai un baaton ki wajah se jo tum banate ho"
        },
        {
            "chapter": 21,
            "verse": 19,
            "text": "Zameen aur aasmano mein jo makhlooq bhi hai Allah ki hai aur jo (Farishtey) uske paas hain woh na apne aap ko bada samajh kar uski bandagi se sartabi karte hain aur na malool (weary /tire) hotey hain"
        },
        {
            "chapter": 21,
            "verse": 20,
            "text": "Shab-o-roz uski tasbeeh karte rehte hain, dum nahin letey"
        },
        {
            "chapter": 21,
            "verse": 21,
            "text": "Kya in logon ke banaye huey arzi khuda aisey hain ke (be-jaan ko jaan baksh kar) utha khada karte hon"
        },
        {
            "chapter": 21,
            "verse": 22,
            "text": "Agar aasman o zameen mein ek Allah ke siwa dusre khuda bhi hotey to (zameen aur aasman) dono ka nizam bigad jata. Pas paak hai Allah Rabbul arsh un baaton se jo yeh log bana rahey hain"
        },
        {
            "chapter": 21,
            "verse": 23,
            "text": "Woh apne kaamon ke liye (kisi ke aagey) jawab-de nahin hai aur sab jawab-de hain"
        },
        {
            "chapter": 21,
            "verse": 24,
            "text": "Kya usey chodh kar inhon ne dusre khuda bana liye hain? (Aey Muhammad) inse kaho ke “lao apni daleel,yeh kitaab bhi maujood hai jismein mere daur ke logon ke liye naseehat hai aur woh kitaabein bhi maujood hain jin mein mujhse pehle logon ke liye naseehat thi” magar un mein se aksar log haqeeqat se bekhabar hain, is liye mooh moadey huey hain"
        },
        {
            "chapter": 21,
            "verse": 25,
            "text": "Humne tumse pehle jo Rasool bhi bheja hai usko yahi wahee ki hai ke mere siwa koi khuda nahin hai, pas tumlog meri hi bandagi karo"
        },
        {
            "chapter": 21,
            "verse": 26,
            "text": "Yeh kehte hain “rehman aulad rakhta hai” SubhanAllah , woh to banday hain jinhein izzat di gayi hai"
        },
        {
            "chapter": 21,
            "verse": 27,
            "text": "Uske huzoor badh kar nahin bolte aur bas uske hukum par amal karte hain"
        },
        {
            "chapter": 21,
            "verse": 28,
            "text": "Jo kuch unke saamne hai usey bhi woh jaanta hai aur jo kuch unse ojhal hai ussey bhi woh bakhabar hai, woh kisi ki sifarish nahin karte bajuz uske jiske haqq mein sifarish sunne par Allah raazi ho, aur woh uske khauf se darey rehte hain"
        },
        {
            "chapter": 21,
            "verse": 29,
            "text": "Aur jo unmein se koi kehde ke Allah ke siwa main bhi ek khuda hoon, to usey hum jahannum ki saza dein, hamare haan zaalimon ka yahi badla hai"
        },
        {
            "chapter": 21,
            "verse": 30,
            "text": "Kya yeh log jinhon ne (Nabi ki baat maanney se) inkar kardiya hai gaur nahin karte ke yeh sab aasman aur zameen baham miley huey thay, phir humne inhein juda kiya, aur pani se har zinda cheez paida ki, kya woh (hamari is khallaqi ko) nahin maante"
        },
        {
            "chapter": 21,
            "verse": 31,
            "text": "Aur humne zameen mein pahad jamaa diye taa-ke woh unhein lekar dhulak na jaye, aur ismein kushada raahein bana di, shayad ke log apna raasta maloom karlein"
        },
        {
            "chapter": 21,
            "verse": 32,
            "text": "Aur humne aasman ko ek mehfooz chatt bana diya, magar ye hain ke iski nishaniyon ki taraf tawajju hi nahin karte"
        },
        {
            "chapter": 21,
            "verse": 33,
            "text": "Aur woh Allah hi hai jisne raat aur din banaye aur Suraj aur Chand ko paida kiya, sab ek ek falak mein tair rahey hain"
        },
        {
            "chapter": 21,
            "verse": 34,
            "text": "Aur (aey Muhammad), hameshgi(eternity) to humne tumse pehle bhi kisi Insaan ke liye nahin rakkhi hai agar tum mar gaye to kya yeh log hamesha jeetay rahenge"
        },
        {
            "chapter": 21,
            "verse": 35,
            "text": "Har jaandaar ko maut ka maza chakhna hai, aur hum acchey aur burey halaat mein daal kar tum sabki aazmaish kar rahey hain, aakhir-e-kaar tumhein hamari hi taraf palatna hai"
        },
        {
            "chapter": 21,
            "verse": 36,
            "text": "Yeh munkireen e haqq jab tumhein dekhte hain to tumhara mazaaq bana letey hain. Kehte hain “kya yeh hai woh shaks jo tumhare khudaon ka zikr kiya karta hai?” aur inka apna haal yeh hai ke rehman ke zikr se munkir hain"
        },
        {
            "chapter": 21,
            "verse": 37,
            "text": "Insaan jald baaz makhlooq hai, abhi main tumko apni nishaniyan dikhaye deta hoon, jaldi na machao"
        },
        {
            "chapter": 21,
            "verse": 38,
            "text": "Yeh log kehte hain “aakhir yeh dhamki poori kab hogi agar tum sacchey ho”"
        },
        {
            "chapter": 21,
            "verse": 39,
            "text": "Kaash in kaafiron ko us waqt ka kuch ilam hota jabke yeh na apne mooh aag se bacha sakenge na apni peethein, aur na inko kahin se madad pahunchegi"
        },
        {
            "chapter": 21,
            "verse": 40,
            "text": "Woh balaa (catastrophe) achanak aayegi aur inhein is tarah yaklakht (suddenly) daboch legi ke yeh na usko dafaa kar sakenge aur na inko lamha bhar mohlat hi mil sakegi"
        },
        {
            "chapter": 21,
            "verse": 41,
            "text": "Mazaaq tumse pehle bhi Rasoolon ka udaya jaa chuka hai, magar unka mazaaq udane waley usi cheez ke pher mein aa kar rahey jiska woh mazaaq udatey thay"
        },
        {
            "chapter": 21,
            "verse": 42,
            "text": "(Aey Muhammad), insey kaho, “kaun hai jo raat ko ya din ko tumhein rehman se bacha sakta ho?” magar yeh apne Rubb ki naseehat se mooh moad rahey hain"
        },
        {
            "chapter": 21,
            "verse": 43,
            "text": "Kya yeh kuch aise khuda rakhte hain jo hamare muqable mein inki himayat karein? Woh na to khud apni madad kar sakte hain aur na hamari hi taaeed unko haasil hai"
        },
        {
            "chapter": 21,
            "verse": 44,
            "text": "Asal baat yeh hai ke in logon ko aur inke aabaa o ajdaad (fore-fathers) ko hum zindagi ka sar o saamaan diye chale gaye yahan tak ke inko din lag gaye (until the period grew too long for them). Magar kya inhein nazar nahin aata ke hum zameen ko mukhtalif simton se ghataye chale aa rahey hain (shrinking its boundaries)? Phir kya yeh gaalib aa jayenge"
        },
        {
            "chapter": 21,
            "verse": 45,
            "text": "Inse kehdo ke “main to wahee (revelation) ki bina par tumhein mutanabbeh (warn) kar raha hoon”. Magar behre pukaar ko nahin suna karte jabke unhein khabardaar kiya jaye"
        },
        {
            "chapter": 21,
            "verse": 46,
            "text": "Aur agar tere Rubb ka azaab zara sa inhein choo jaye to abhi cheekh utthein ke haaye hamari kambakhti, beshak hum khatawaar thay"
        },
        {
            "chapter": 21,
            "verse": 47,
            "text": "Qayamat ke roz hum theek theek toalne waley tarazu rakh dengey, phir kisi shaks par zarra barabar zulm na hoga. Jiska rai (mustard seed) ke daane ke barabar bhi kuch kiya dhara hoga woh hum saamne le aayenge aur hisaab lagane ke liye hum kafi hain"
        },
        {
            "chapter": 21,
            "verse": 48,
            "text": "Pehle hum Moosa aur Haroon ko furqan(criteria) aur roshni aur “zikr” ata kar chuke hain un muttaqi logon ki bhalayi ke liye"
        },
        {
            "chapter": 21,
            "verse": 49,
            "text": "Jo bay-dekhe (bagair dekhe) apne Rubb se darein aur jinko (hisaab ki) us ghadi ka khatka laga hua hai"
        },
        {
            "chapter": 21,
            "verse": 50,
            "text": "Aur ab yeh ba-barakat “zikr” humne (tumhare liye) nazil kiya hai phir kya tum isko qabool karne se inkaari ho"
        },
        {
            "chapter": 21,
            "verse": 51,
            "text": "Ussey bhi pehle humne Ibrahim ko uski hosh-mandi bakshi thi aur hum usko khoob jantey thay"
        },
        {
            "chapter": 21,
            "verse": 52,
            "text": "Yaad karo woh mauqa ke usne apne baap aur apni qaum se kaha tha ke “yeh muratein (images) kaisi hain jinke tumlog girwida (devoted) ho rahey ho?”"
        },
        {
            "chapter": 21,
            "verse": 53,
            "text": "Unhon ne jawab diya “humne apne baap dada ko inki ibadat karte paya hai”"
        },
        {
            "chapter": 21,
            "verse": 54,
            "text": "Usne kaha “tum bhi gumraah ho aur tumhare baap dada bhi sareeh gumaraahi mein paday huey thay?”"
        },
        {
            "chapter": 21,
            "verse": 55,
            "text": "Unhon ne kaha “kya tu hamare samne apne asli khayalaat pesh kar raha hai ya mazaaq karta hai?”"
        },
        {
            "chapter": 21,
            "verse": 56,
            "text": "Usne jawab diya “nahin, balke fil waqey tumhara Rubb wahi hai jo zameen aur aasmano ka Rubb aur unka paida karne wala hai, ispar main tumhare samne gawahi deta hoon"
        },
        {
            "chapter": 21,
            "verse": 57,
            "text": "Aur khuda ki kasam main tumhari gair maujoodgi mein zaroor tumhare buthon (idols/murtiyon) ki khabar lunga”"
        },
        {
            "chapter": 21,
            "verse": 58,
            "text": "Chunanchey usne unko tukde tukde kardiya aur sirf unke baday ko chodh diya taa-ke shayad woh iski taraf rujoo karein"
        },
        {
            "chapter": 21,
            "verse": 59,
            "text": "Unhon ne aakar buthon[idols] ka yeh haal dekha to) kehne lagey “hamare khudaon ka yeh haal kisne kardiya? Bada hi koi zalim tha woh”"
        },
        {
            "chapter": 21,
            "verse": 60,
            "text": "(baaz log) boley “ humne ek nawjawan ko inka zikr karte suna tha jiska naam Ibrahim hai”"
        },
        {
            "chapter": 21,
            "verse": 61,
            "text": "Unhon ne kaha “ to pakad lao usey sabke samne taa-ke log dekh lein (uski kaisi khabar li jati hai)”"
        },
        {
            "chapter": 21,
            "verse": 62,
            "text": "(Ibrahim ke aane par) unhon ne pucha “kyun Ibrahim, tu nay hamare khudaon ke saath yeh harakat ki hai"
        },
        {
            "chapter": 21,
            "verse": 63,
            "text": "Usne jawab diya “balke yeh sab kuch inke is sardar ne kiya hai, inhi se pooch lo agar yeh bolte hon”"
        },
        {
            "chapter": 21,
            "verse": 64,
            "text": "Yeh sunkar woh log apne zameer ki taraf palte aur (apne dilon mein) kehne lagey “waqayi tum khud hi zalim ho”"
        },
        {
            "chapter": 21,
            "verse": 65,
            "text": "Magar phir unki math palat gayi(minds became perverse) aur boley “ tu jaanta hai ke yeh bolte nahin hain”"
        },
        {
            "chapter": 21,
            "verse": 66,
            "text": "Ibrahim ne kaha “phir kya tum Allah ko chodh kar un cheezon ko poojh rahey ho jo na tumhein nafaa pahunchane par qadir hain na nuqsan"
        },
        {
            "chapter": 21,
            "verse": 67,
            "text": "Tuff (Fie) hai tumpar aur tumhare in maboodon par jinki tum Allah ko chodh kar pooja kar rahey ho, kya tum kuch bhi aqal nahin rakhte?”"
        },
        {
            "chapter": 21,
            "verse": 68,
            "text": "Unhon ne kaha “jala daalo isko aur himayat karo apne khudaon ki agar tumhein kuch karna hai”"
        },
        {
            "chapter": 21,
            "verse": 69,
            "text": "Humne kaha “Aey aag, thandi ho jaa aur salamati ban jaa Ibrahim par”"
        },
        {
            "chapter": 21,
            "verse": 70,
            "text": "Woh chahte thay ke Ibrahim ke saath burayi karein magar humne unko buri tarah nakaam kardiya"
        },
        {
            "chapter": 21,
            "verse": 71,
            "text": "Aur hum usey aur Lut ko bacha kar us sar-zameen ki taraf nikal le gaye jismein humne duniya walon ke liye barkatein rakkhi hain"
        },
        {
            "chapter": 21,
            "verse": 72,
            "text": "Aur humne usey Ishaq ata kiya aur Yakoob uspar mazeed, aur har ek ko saleh (righteous) banaya"
        },
        {
            "chapter": 21,
            "verse": 73,
            "text": "Aur humne unko imam bana diya jo hamare hukum se rehnumayi karte thay aur humne unhein wahee (revelation) ke zariye neik kaamon ki aur namaz qayam karne ki aur zakat dene ki hidayat ki, aur woh hamare ibadat guzaar thay"
        },
        {
            "chapter": 21,
            "verse": 74,
            "text": "Aur Lut ko humne hukum aur ilm baksha aur usey us basti se bacha kar nikal diya jo badkariyan karti thi. Dar haqeeqat woh badi hi buri, fasiq qaum thi"
        },
        {
            "chapter": 21,
            "verse": 75,
            "text": "Aur Lut ko humne apni rehmat mein dakhil kiya, woh saleh logon mein se tha"
        },
        {
            "chapter": 21,
            "verse": 76,
            "text": "Aur yahi niyamat humne Nooh ko di, yaad karo jabke in sab se pehle usne humein pukara tha, humne uski dua qabool ki aur usey aur uske ghar walon ko karb-e-azeem (great calamity) se najaat di"
        },
        {
            "chapter": 21,
            "verse": 77,
            "text": "Aur us qaum ke muqaable mein uski madad ki jisne hamari aayat ko jhutla diya tha. Woh baday burey log thay, pas humne un sabko garq (drown) kardiya"
        },
        {
            "chapter": 21,
            "verse": 78,
            "text": "Aur isi niyamat se humne Dawood aur Suleiman ko sarfaraz kiya. Yaad karo woh mauqa jabke woh dono ek khet (field) ke muqaddame mein faisla kar rahey thay jismein raat ke waqt dusre logon ki bakriyan(goats) phayl gayi thin (strayed at night),aur hum unki adalat khud dekh rahey thay"
        },
        {
            "chapter": 21,
            "verse": 79,
            "text": "Us waqt humne sahih faisla Sulaiman ko samjha diya, halaanke hukum aur ilm humne dono hi ko ata kiya tha. Dawood ke saath humne pahadon aur parindon ko musakkhar kardiya tha jo tasbeeh karte thay, is fail (kaam) ke karne waley hum hi thay"
        },
        {
            "chapter": 21,
            "verse": 80,
            "text": "Aur humne usko tumhare faiyde ke liye zira (coats of armor) banane ki sanat (craft) sikha di thi, taa-ke tumko ek dusre ki maar se bachaye, phir kya tum shukar guzar ho"
        },
        {
            "chapter": 21,
            "verse": 81,
            "text": "Aur Sulaiman ke liye humne teiz hawa ko musakkhar kardiya tha jo uske hukum se us sar-zameen ki taraf chalti thi jismein humne barkatein rakkhi hain. Hum har cheez ka ilm rakhne waley thay"
        },
        {
            "chapter": 21,
            "verse": 82,
            "text": "Aur shayateen mein se humne aisey bahutson (many) ko uska tabey bana diya tha jo uske liye ghotey (diving) lagate aur iske siwa dusre kaam karte thay, in sab ke nigraan hum hi thay"
        },
        {
            "chapter": 21,
            "verse": 83,
            "text": "Aur yahi (hosh-mandi aur hukum o ilm ki niyamat) humne Ayub ko di thi. Yaad karo jabke usne apne Rubb ko pukara ke “mujhey bimaari lag gayi hai aur tu arham ur rahimeen (sab se badhkar reham karne wala) hai.”"
        },
        {
            "chapter": 21,
            "verse": 84,
            "text": "Humne uski dua qabool ki aur jo takleef usey thi usko door kardiya, aur sirf uske ehl-o-ayal hi usko nahin diye balke unke saath utne hi aur bhi diye, apni khaas rehmat ke taur par, aur isliye ke yeh ek sabaq ho ibadat guzaaron keliye"
        },
        {
            "chapter": 21,
            "verse": 85,
            "text": "Aur yahi niyamat Ismail aur Idris(Enoch) aur Dhul-Kifl (Isaiah) ko di, ke yeh sab saabir log (practised fortitude) thay"
        },
        {
            "chapter": 21,
            "verse": 86,
            "text": "Aur unko humne apni rehmat mein dakhil kiya ke woh salihon (righteous people) mein se thay"
        },
        {
            "chapter": 21,
            "verse": 87,
            "text": "Aur machli waley(yunus) ko bhi humne nawaza, yaad karo jabke woh bigad kar chala gaya tha aur samjha tha ke hum uspar giraft na karenge. Aakhir ko usne tareekiyon(darkness) mein pukara “nahin hai koi khuda magar tu, paak hai teri zaat, beshak maine kasoor kiya”"
        },
        {
            "chapter": 21,
            "verse": 88,
            "text": "Tab humne uski dua qabool ki aur ghum se usko najaat bakshi, aur isi taraah hum momino ko bacha liya karte hain"
        },
        {
            "chapter": 21,
            "verse": 89,
            "text": "Aur zakariya ko, jabke usne apne Rubb ko pukara ke “aey parwardigar, mujhey akela na chodh, aur behtareen waris to tu hi hai”"
        },
        {
            "chapter": 21,
            "verse": 90,
            "text": "Pas humne uski dua qabool ki aur usey Yahya ata kiya aur uski biwi ko uske liye durust kardiya, yeh log neki ke kaamon mein daud-dhoop karte thay aur humein ragbat (with love) aur khauf ke saath pukarte thay, aur hamare aagey jhuke huey thay"
        },
        {
            "chapter": 21,
            "verse": 91,
            "text": "Aur woh khaatun jisne apni ismat (chastity) ki hifazat ki thi, humne uske andar apni rooh se phoonka aur usey aur uske bete ko duniya bhar ke liye nishani bana diya"
        },
        {
            "chapter": 21,
            "verse": 92,
            "text": "Yeh tumhari ummat haqeeqat mein ek hi ummat hai aur main tumhara Rubb hoon, pas tum meri ibadat karo"
        },
        {
            "chapter": 21,
            "verse": 93,
            "text": "Magar (yeh logon ki karastani hai ke) inhon ne aapas mein deen ko tukde tukde kar dala, sabko hamari taraf palatna hai"
        },
        {
            "chapter": 21,
            "verse": 94,
            "text": "Phir jo neik amal karega, is haal mein ke woh momin ho, to uske kaam ki na-qadri na hogi, aur usey hum likh rahey hain"
        },
        {
            "chapter": 21,
            "verse": 95,
            "text": "Aur mumkin nahin hai ke jis basti ko humne halaak kardiya ho woh phir palat sakey"
        },
        {
            "chapter": 21,
            "verse": 96,
            "text": "Yahaan tak ke jab yajooj majooj khol diye jayenge aur har bulandi se woh nikal padenge"
        },
        {
            "chapter": 21,
            "verse": 97,
            "text": "Aur wada bar haqq ke poora hone ka waqt qareeb aa lagega to yakayak un logon ke deedhey phatey ke phatey reh jayenge (fixedly stare in horror), jinhon ne kufr kiya tha. Kahenge “haaye hamari kambakhti, hum is cheez ki taraf se gaflat mein padey huey thay, balke hum khatakaar thay.”"
        },
        {
            "chapter": 21,
            "verse": 98,
            "text": "Beshak tum aur tumhare woh mabood jinhein tum poojhte ho, jahannum ka indhan (fuel) hain, wahin tumko jana hai"
        },
        {
            "chapter": 21,
            "verse": 99,
            "text": "Agar yeh waqayi khuda hotey to wahan na jatey, ab sabko hamesha usi mein rehna hai.”"
        },
        {
            "chapter": 21,
            "verse": 100,
            "text": "Wahaan woh phunkare maarenge (groan/roar) aur haal yeh hoga ke usmein kaan padi aawaaz na sunayi degi"
        },
        {
            "chapter": 21,
            "verse": 101,
            "text": "Rahey woh log jinke liye hamari taraf se bhalayi ka pehle hi faisla ho chuka hoga, to woh yaqeenan ussey door rakkhey jayenge"
        },
        {
            "chapter": 21,
            "verse": 102,
            "text": "Uski sarsarahat tak na sunenge aur woh hamesha hamesha apni mann bhati cheezon ke darmiyan rahenge"
        },
        {
            "chapter": 21,
            "verse": 103,
            "text": "Woh intihayi ghabrahat ka waqt unko zara pareshan na karega, aur malaika badh kar unko haathon haath lenge ke “yeh tumhara wahi din hai jiska tumse waada kiya jaata tha”"
        },
        {
            "chapter": 21,
            "verse": 104,
            "text": "Woh din jabke aasman ko hum yun lapeit kar rakh denge jaise tumar mein awraaq lapeit diye jatey hain (leaves of paper are rolled up in a written scroll) jis tarah pehle humne takhleeq ki ibtida ki thi usi tarah hum phir uska iaada (originate) karenge. Yeh ek wada hai hamare zimme, aur yeh kaam humein bahr-haal karna hai"
        },
        {
            "chapter": 21,
            "verse": 105,
            "text": "Aur Zaboor mein hum naseehat ke baad yeh likh chuke hain ke zameen ke waris hamare neik banday hongey"
        },
        {
            "chapter": 21,
            "verse": 106,
            "text": "Is mein ek badi khabar hai ibadat guzar logon ke liye"
        },
        {
            "chapter": 21,
            "verse": 107,
            "text": "(Aey Muhammad), humne jo tumko bheja hai to yeh dar-asal duniya walon ke haqq mein hamari rehmat hai"
        },
        {
            "chapter": 21,
            "verse": 108,
            "text": "Insey kaho, “mere paas jo wahee aati hai woh yeh hai ke tumhara khuda sirf ek khuda hai, phir kya tum sar-e-itaat jhukate ho?”"
        },
        {
            "chapter": 21,
            "verse": 109,
            "text": "Agar woh mooh pherein to kehdo “maine alal-ailaan (openly) tumko khabardaar kardiya hai. Ab yeh main nahin jaanta ke woh cheez jiska tumse wada kiya jaa raha hai qareeb hai ya door"
        },
        {
            "chapter": 21,
            "verse": 110,
            "text": "Allah woh baatein bhi jaanta hai jo ba-awaaz buland kahi jati hain aur woh bhi jo tum chupa kar karte ho"
        },
        {
            "chapter": 21,
            "verse": 111,
            "text": "Main to yeh samajhta hoon ke shayad yeh (dair/delay) tumhare liye ek fitna hai aur tumhein ek waqt e khaas tak ke liye mazay karne ka mauqa diya jaa raha hai”"
        },
        {
            "chapter": 21,
            "verse": 112,
            "text": "(aakhi-e-kaar) Rasool ne kaha “aey mere Rubb, haqq ke saath faisla karde, aur logon, tum jo baatein banate ho unke muqable mein hamara Rubb-e-Rehman hi hamare liye madad ka sahara hai.”"
        },
        {
            "chapter": 22,
            "verse": 1,
            "text": "Logon, apne Rubb ke gazab se bacho, haqeeqat yeh hai ke qayamat ka zalzala badi (haulnaak) cheez hai"
        },
        {
            "chapter": 22,
            "verse": 2,
            "text": "Jis roz tum usey dekhoge, haal yeh hoga ke har doodh pilane wali apne doodh peetay bacchey se gaafil ho jayegi, har haamila (pregnant) ka hamal gir jayega, aur log tumko madhosh nazar aayenge, halanke woh nashey mein na hongey, balke Allah ka azaab hi kuch aisa sakht hoga"
        },
        {
            "chapter": 22,
            "verse": 3,
            "text": "Baaz log aisey hain jo ilm ke bagair Allah ke barey mein bahas karte hain aur har shaytaan e sarkash ki pairwi karne lagte hain"
        },
        {
            "chapter": 22,
            "verse": 4,
            "text": "Halanke uske to naseeb hi mein yeh likha hai ke jo usko dost banayega usey woh gumraah karke chodega aur azaab e jahannum ka raasta dikhayega"
        },
        {
            "chapter": 22,
            "verse": 5,
            "text": "Logon, agar tumhein zindagi baad e maut ke barey mein kuch shakk hai to tumhein maloom ho ke humne tumko mitti se paida kiya hai, phir nutfe se,phir khoon ke lothdey se, phir gosht ki boti se jo shakal waali bhi hoti hai aur be shakal bhi ( yeh hum isliye bata rahey hain) taa-ke tumpar haqeeqat wazeh kardein, hum jis (nutfe) ko chahte hain ek khaas waqt tak rehemo (wombs) mein thehraye rakhte hain, phir tumko ek bacchey ki surat mein nikal latey hain, (phir tumhein parwarish karte hain) taa-ke tum apni poori jawani ko pahuncho aur tum mein se koi pehle hi wapas bula liya jata hai aur koi badhtareen umar ki taraf pher diya jata hai, taa-ke sab kuch jaanney ke baad phir kuch na janey. Aur tum dekhte ho ke zameen sukhi padi hai, phir jahan humne uspar meh barsaya ke yakayak woh phabak uthi aur phool gayi aur usne har qisam ki khush manzar nabataat(vegetation) ugalni shuri kardi"
        },
        {
            "chapter": 22,
            "verse": 6,
            "text": "Ye sab kuch is wajah se hai ke Allah hi haqq hai, aur woh murdon ko zinda karta hai, aur woh har cheez par qadir hai"
        },
        {
            "chapter": 22,
            "verse": 7,
            "text": "Aur yeh (is baat ki daleel hai) ke qayamat ki ghadi aakar rahegi, is mein kisi shakk ki gunjaish nahin, aur Allah zaroor un logon ko uthayega jo qabaron mein jaa chuke hain"
        },
        {
            "chapter": 22,
            "verse": 8,
            "text": "Baaz log aisey hain jo kisi ilm aur hidayat aur roshni bakshne wali kitaab ke bagair, gardan akdaye huey"
        },
        {
            "chapter": 22,
            "verse": 9,
            "text": "Khuda ke barey mein jhagadte hain, taa-ke logon ko raah e khuda se bhatka dein. Aisey shaks ke liye duniya mein ruswayi hai aur qayamat ke roz usko hum aag ke azaab ka maza chakkhayenge"
        },
        {
            "chapter": 22,
            "verse": 10,
            "text": "Yeh hai tera woh mustaqbil (future) jo tere apne haathon ne tere liye tayyar kiya hai, warna Allah apne bandon par zulm karne wala nahin hai"
        },
        {
            "chapter": 22,
            "verse": 11,
            "text": "Aur logon mein koi aisa hai jo kinare par reh kar Allah ki bandagi karta hai, agar faiyda hua to mutmaeen hogaya aur jo koi museebat aa gayi to ulta phir gaya. Uski duniya bhi gayi aur aakhirat bhi, yeh hai sareeh khasara (loss/nuksaan)"
        },
        {
            "chapter": 22,
            "verse": 12,
            "text": "Phir woh Allah ko chodh kar unko pukarta hai jo na usko nuqsaan pahuncha sakte hain na faiyda, yeh hai gumrahi ki inteha"
        },
        {
            "chapter": 22,
            "verse": 13,
            "text": "Woh unko pukarta hai jinka nuqsaan unke nafey (faiyda) se qareeb tar hai, badhtareen hai us ka maula (guardian) aur badtareen hai uska rafeeq(companion)"
        },
        {
            "chapter": 22,
            "verse": 14,
            "text": "(iske baraks) Allah un logon ko jo iman laye aur jinon ne neik amal kiye, yaqeenan aisi jannaton mein dakhil karega jinke nichey nehrein beh rahi hongi. Allah karta hai jo kuch chahta hai"
        },
        {
            "chapter": 22,
            "verse": 15,
            "text": "Jo shaks yeh gumaan rakhta ho ke Allah duniya aur aakhirat mein uski koi madad na karega usey chahiye ke ek rassi (rope) ke zariye aasmaan tak pahunch kar shigaf lagaye(cut a hole into it), phir dekh le ke aaya uski tadbeer kisi aisi cheez ko radd kar sakti hai jo usko nagawar hai"
        },
        {
            "chapter": 22,
            "verse": 16,
            "text": "Aisi hi khuli khuli baaton ke saath humne is Quran ko nazil kiya hai, aur hidayat Allah jisey chahta hai deta hai"
        },
        {
            "chapter": 22,
            "verse": 17,
            "text": "Jo log iman laye, aur jo yahudi huey, aur sabayi (Sabaeans), aur nasara ,aur majoos, aur jin logon ne shirk kiya, un sab ke darmiyan Allah qayamat ke roz faisla kardega. Har cheez Allah ki nazar mein hai"
        },
        {
            "chapter": 22,
            "verse": 18,
            "text": "Kya tum dekhte nahin ho ke Allah ke aagey sar-ba-sujood hain woh sab jo aasmano mein hain aur jo zameen mein hain, Suraj aur chand aur taarey aur pahad aur darakht aur jaanwar aur bahut se Insaan aur bahut se woh log bhi jo azaab ke mustahiq ho chuke hain? aur jisey Allah zaleel-o-khwar karde usey phir koi izzat dene wala nahin hai. Allah karta hai jo kuch chahta hai"
        },
        {
            "chapter": 22,
            "verse": 19,
            "text": "Yeh do fareeq hain jinke darmiyan apne Rubb ke maamle ka jhagda hai. In mein se woh log jinhon ne kufr kiya hai unke liye aag ke libaas kaatey ja chuke hain, unke saron (heads) par khaulta (boiling) hua pani dala jayega"
        },
        {
            "chapter": 22,
            "verse": 20,
            "text": "Jissey unki khalein (skins) hi nahin pait ke andar ke hissey tak gal (melt) jayenge"
        },
        {
            "chapter": 22,
            "verse": 21,
            "text": "Aur unki khabar lene ke liye lohey (iron) ke gurz (maces) honge"
        },
        {
            "chapter": 22,
            "verse": 22,
            "text": "Jab kabhi woh ghabra kar jahannum se nikalne ki koshish karenge phir usi mein dhakeil diye jayenge ke chakkho ab jalne ki saza ka maza"
        },
        {
            "chapter": 22,
            "verse": 23,
            "text": "(Dusri taraf) jo log iman laaye aur jinhon ne neik amal kiye unko Allah aisi jannaton mein dakhil karega jinke nichey nehrein beh rahi hongi, wahan woh soonay ke kangano aur motiyon se aarasta kiye jayenge aur unke libas resham ke honge"
        },
        {
            "chapter": 22,
            "verse": 24,
            "text": "Unko pakeeza baat kabool karne ki hidayat bakshi gayi aur unhein khudaye satuda siffat (All Praiseworthy) ka raasta dikhaya gaya"
        },
        {
            "chapter": 22,
            "verse": 25,
            "text": "Jin logon ne kufr kiya aur jo (aaj) Allah ke raaste se rok rahey hain aur us masjid e haram ki ziyarat mein maney hain jisey humne sab logon ke liye banaya hai, jismein muqami bashindon aur bahar se aane walon ke huqooq barabar hain, (unki rawish yaqeenan saza ki mustahiq hai), is (masjid e haram) mein jo bhi raasti se hatkar (deviate from righteousness) zulm ka tareeqa ikhtiyar karega usey hum dardnaak azaab ka maza chakhayenge"
        },
        {
            "chapter": 22,
            "verse": 26,
            "text": "Yaad karo woh waqt jab humne Ibrahim ke liye is ghar (khane Kaaba) ki jagah tajweez ki thi (is hidayat ke saath) ke “mere saath kisi cheez ko shareek na karo, aur mere ghar ko tawaf karne walon aur qayam va ruku va sujood karne walon ke liye paak rakho"
        },
        {
            "chapter": 22,
            "verse": 27,
            "text": "Aur logon ko hajj ke liye izan e aam (proclamation) de do ke woh tumhare paas har door daraz muqaam se paidal aur ounton(camels) par sawar aayein"
        },
        {
            "chapter": 22,
            "verse": 28,
            "text": "Taa-ke woh faiyde dekhein jo yahan unke liye rakkhe gaye hain, aur chandh muqarrar dino mein un jaanwaron par Allah ka naam lein jo usne unhein bakshe hain, khud bhi khayein aur tang-dast mohtaj ko bhi dein"
        },
        {
            "chapter": 22,
            "verse": 29,
            "text": "Phir apna mail-kuchel (dirt) door karein aur apni nazrein (vows) poori karein, aur us qadeem (ancient) ghar ka tawaf karein"
        },
        {
            "chapter": 22,
            "verse": 30,
            "text": "Yeh tha (taamir e kaaba ka maqsad) aur jo koi Allah ki qayam karda hurmaton (sanctity) ka ehtamam karey to yeh uske Rubb ke nazdeek khud usi keliye behtar hai. Aur tumhare liye maweshi (cattle) jaanwar halal kiye gaye , ma siwa un cheezon ke jo tumhein batayi jaa chuki hain. Pas buthon(Idols) ki gandagi se bacho, jhooti baaton se parheiz karo"
        },
        {
            "chapter": 22,
            "verse": 31,
            "text": "Yaksu hokar Allah ke banday bano, uske saath kisi ko shareek na karo aur jo koi Allah ke saath shirk karey to goya woh aasmaan se gir gaya, ab ya to usey parinday uchak le jayenge ya hawa usko aisi jagah le jaa kar phenk degi jahan uske cheethdey udh (shattered into pieces) jayenge"
        },
        {
            "chapter": 22,
            "verse": 32,
            "text": "Yeh hai asal maamla (isey samajh lo), aur jo Allah ke muqarrar karda shaair (sanctity) ka ehtaram karey to yeh dilon ke taqwa se hai"
        },
        {
            "chapter": 22,
            "verse": 33,
            "text": "Tumhein ek waqt e muqarrar tak un (hadi ke jaanwaron) se faiyda uthane ka haqq hai phir un (ke qurbaan karne) ki jagah usi qadeem ghar ke paas hai"
        },
        {
            "chapter": 22,
            "verse": 34,
            "text": "Har ummat ke liye humne qurbani ka ek qaida muqarrar kardiya hai taa-ke (us ummat ke log) un jaanwaron par Allah ka naam lein jo usne unko bakshey hain (in mukhtalif tareeqon ke andar maqsad ek hi hai). Pas tumhara khuda ek hi khuda hi aur usi ke tum mutii e farmaan bano. Aur aey Nabi, basharat de de aajizana (humble ) rawish ikhtiyar karne walon ko"
        },
        {
            "chapter": 22,
            "verse": 35,
            "text": "Jinka haal yeh hai ke Allah ka zikr sunte hain to unke dil kaanp uthte hain, jo museebat bhi unpar aati hai uspar sabr karte hain, namaz qayam karte hai, aur jo kuch rizq humne unko diya hai us mein se kharch karte hain"
        },
        {
            "chapter": 22,
            "verse": 36,
            "text": "Aur (qurbani ke) ounton (camels) ko humne tumhare liye shaaer-Allah (symbols of Allah) mein shamil kiya hai, tumhare liye un mein bhalayi hai. Pas unhein khada karke unpar Allah ka naam lo, aur jab (qurbani ke baad) unki peethein zameen par tik jayein to unmein se khud bhi khao aur unko bhi khilao jo qanaat kiye baithe hain (contented ones) aur unko bhi jo apni haajat pesh karein. In jaanwaron ko humne is tarah tumhare liye musakkhar kiya hai taa-ke tum shukriya ada karo"
        },
        {
            "chapter": 22,
            "verse": 37,
            "text": "Na unke gosht Allah ko pahunchte hain na khoon, magar usey tumhara taqwa pahunchta hai. Usne unko tumhare liye is tarah musakkhar kiya hai taa-ke uski bakshi hui hidayat par tum uski takbeer karo. Aur (aey Nabi), basharat dedo neikukar logon ko"
        },
        {
            "chapter": 22,
            "verse": 38,
            "text": "Yaqeenan Allah mudafiyat (defends) karta hai un logon ki taraf se jo iman laye hain. Yaqeenan Allah kisi khain (treacherous) kafir e niyamat ko pasand nahin karta"
        },
        {
            "chapter": 22,
            "verse": 39,
            "text": "Ijazat de di gayi un logon ko jinke khilaf jung ki jaa rahi hai, kyunke woh mazloom hain, aur Allah yaqeenan unki madad par qadir hai"
        },
        {
            "chapter": 22,
            "verse": 40,
            "text": "Yeh woh log hain jo apne gharon se na-haqq nikal diye gaye sirf is kasoor par ke woh kehte thay “hamara Rubb Allah hai”. Agar Allah logon ko ek dusre ke zariye dafa na karta rahey to khanqahein (monasteries), aur girja (churches) aur mabad (synagogues) aur masjidein, jin mein Allah ka kasrat se naam liye jata hai, sab mismaar (demolished) kar daali jayein. Allah zaroor un logon ki madad karega jo uski madad karenge. Allah bada taaqatwar aur zabardast hai"
        },
        {
            "chapter": 22,
            "verse": 41,
            "text": "Yeh woh log hain jinhein agar hum zameen mein iqtedar bakshein to woh namaz qayam karenge, zakat denge, maroof (bhalayi) ka hukum denge aur munkar (burayi) se mana karenge aur tamaam maamlaat ka anjaam kaar Allah ke haath mein hai"
        },
        {
            "chapter": 22,
            "verse": 42,
            "text": "(Aey Nabi), agar woh tumhein jhutlate hain to unse pehle qaum e Nooh aur Aad aur Samood"
        },
        {
            "chapter": 22,
            "verse": 43,
            "text": "Aur qaum e Ibrahim aur qaum e Lut"
        },
        {
            "chapter": 22,
            "verse": 44,
            "text": "Aur ehle madyan bhi jhutla chuke hain aur Moosa bhi jhutlaye jaa chuke hain. Un sab munkireen ko maine pehle mohlat di , phir pakad liya. Ab dekhlo ke meri uqubat(chastisement) kaisi thi"
        },
        {
            "chapter": 22,
            "verse": 45,
            "text": "Kitni hi khatakar bastiyan hain jinko humne tabaah kiya hai aur aaj woh apni chathon (roofs) par ulti padi hain, kitne hi kuwein (wells) bekar aur kitne hi qasr (castle) khandar bani huey hain"
        },
        {
            "chapter": 22,
            "verse": 46,
            "text": "Kya yeh log zameen mein chale phire nahin hain ke inke dil samajhne waley aur inke kaan sunney waley hotey? Haqeeqat yeh hai ke aankhein andhi nahin hoti magar woh dil andhey ho jatey hain jo seeno mein hain"
        },
        {
            "chapter": 22,
            "verse": 47,
            "text": "Yeh log azaab ke liye jaldi macha rahey hain. Allah hargiz apne wadey ke khilaf na karega, magar tere Rubb ke haan ka ek din tumhare shumar ke hazaar baras ke barabar hua karta hai"
        },
        {
            "chapter": 22,
            "verse": 48,
            "text": "Kitni hi bastiyan hain jo zalim thi, maine uno pehle mohlat di, phir pakad liya aur sab ko wapas to mere paas hi aana hai"
        },
        {
            "chapter": 22,
            "verse": 49,
            "text": "(Aey Muhammad), kehdo ke “ logon, main to tumhare liye sirf woh shaks hoon jo (bura waqt aane se pehle) saaf saaf khabardar karne wala ho"
        },
        {
            "chapter": 22,
            "verse": 50,
            "text": "Phir jo iman layenge aur neik amal karenge unke liye magfirat hai aur izzat ki rozi"
        },
        {
            "chapter": 22,
            "verse": 51,
            "text": "Aur jo hamari aayat ko neecha dikhane ki koshish karenge woh dozakh ke yaar hain"
        },
        {
            "chapter": 22,
            "verse": 52,
            "text": "Aur (aey Muhammad) tumse pehle humne na koi Rasool aisa bheja hai na Nabi (jiske saath yeh maamla na pesh aaya ho ke) jab usne tamanna ki, shaytan uski tamanna mein khalal andaz ho gaya. Is tarah jo kuch bhi shaytan khalal andaziyan karta hai Allah unko mita deta hai aur apni aayat ko pukhta (confirm) kardeta hai. Allah aleem hai aur hakeem"
        },
        {
            "chapter": 22,
            "verse": 53,
            "text": "(Woh is liye aisa honay deta hai) taa-ke shaytan ki daali hui kharabi ko fitna bana de un logon ke liye jinke dilon ko [nifaq ka (hypocrisy)] rog laga hua hai aur jinke dil khotay hain. Haqeeqat yeh hai ke yeh zalim log inaad (enmity) mein bahut door nikal gaye hain"
        },
        {
            "chapter": 22,
            "verse": 54,
            "text": "Aur ilam se behramand log jaan lein ke yeh haqq hai tere Rubb ki taraf se aur woh ispar iman le aayein aur unke dil iske aagey jhuk jaayein. Yaqeenan Allah iman laney walon ko hamesha seedha raasta dikha deta hai"
        },
        {
            "chapter": 22,
            "verse": 55,
            "text": "Inkar karne waley to iski taraf se shakk hi mein padey rahenge yaha tak ke ya to unpar qayamat ki ghadi achanak aa jaye, ya ek manhoos din ka azaab nazil ho jaye"
        },
        {
            "chapter": 22,
            "verse": 56,
            "text": "Us roz baadshahi Allah ki hogi aur woh unke darmiyan faisla kardega. Jo iman rakhne waley aur amal e saleh karne waley hongey woh niyamat bhari jannaton mein jayenge"
        },
        {
            "chapter": 22,
            "verse": 57,
            "text": "Aur jinhon ne kufr kiya hoga aur hamari aayat ko jhutlaya hoga unke liye ruswakun azaab hoga"
        },
        {
            "chapter": 22,
            "verse": 58,
            "text": "Aur jin logon ne Allah ki raah mein hijrat ki, phir qatal kardiye gaye ya marr gaye, Allah unko accha rizq dega aur yaqeenan Allah hi behtareen raaziq hai"
        },
        {
            "chapter": 22,
            "verse": 59,
            "text": "Woh unhein aisi jagah pahunchayega jissey woh khush ho jayenge. Beshak Allah aleem (all knowing) aur haleem (Most Forbearing) hai"
        },
        {
            "chapter": 22,
            "verse": 60,
            "text": "Yeh to hai unka haal, aur jo koi badla le, waisa hi jaisa uske saath kiya gaya, aur phir uspar zyadati bhi ki gayi ho, to Allah uski madad zaroor karega. Allah maaf karne wala aur darguzar karne wala hai"
        },
        {
            "chapter": 22,
            "verse": 61,
            "text": "Yeh is liye ke raat se din aur din se raat nikalne wala Allah hi hai aur woh sami (sunney waala/ hears everything) o baseer (dekhne wala /sees everything) hai"
        },
        {
            "chapter": 22,
            "verse": 62,
            "text": "Yeh isliye ke Allah hi haqq hai aur woh sab baatil hain jinhein Allah ko chodh kar yeh log pukarte hain. Aur Allah hi baaladast (Supreme) aur buzurg (Exalted One) hai"
        },
        {
            "chapter": 22,
            "verse": 63,
            "text": "Kya tum dekhte nahin ho ke Allah aasman se pani barsata hai aur uski badaulat zameen sar-sabz ho jaati hai? Haqeeqat yeh hai ke woh lateef o khabeer hai (fully aware of everything)"
        },
        {
            "chapter": 22,
            "verse": 64,
            "text": "Usi ka hai jo kuch aasmano mein hai aur jo kuch zameen mein hai. Beshak wahi gani (All-Sufficient/ free of all wants) o hameed (praiseworthy) hai"
        },
        {
            "chapter": 22,
            "verse": 65,
            "text": "Kya tum dekhte nahin ho ke usne woh sab kuch tumhare liye musakkhar kar rakkha hai jo zameen mein hai, aur usi ne kashti ko qaide ka paband banaya hai ke woh uske hukum se samandar mein chalti hai, aur wahi aasmaan ko is tarah thamey huey ke uske izan ke bagair woh zameen par nahin gir sakta? Waqia yeh hai ke Allah logon ke haqq mein bada shafeeq (very Kind) aur raheem (merciful) hai"
        },
        {
            "chapter": 22,
            "verse": 66,
            "text": "Wahi hai jisne tumhein zindagi bakshi hai, wahi tumko maut deta hai aur whai phir tumko zinda karega, sach yeh hai ke Insaan bada hi munkir e haqq hai"
        },
        {
            "chapter": 22,
            "verse": 67,
            "text": "Har ummat ke liye humne ek tareeq-e-ibadat muqarrar kiya hai jiski woh pairwi karti hai, pas (aey Muhammad), woh is maamle mein tumse jhagda na karein, tum apne Rubb ki taraf dawat do, yaqeenan tum seedhey raaste par ho"
        },
        {
            "chapter": 22,
            "verse": 68,
            "text": "Aur agar woh tumse jhagdein to kehdo ke “jo kuch tum kar rahey ho Allah ko khoob maloom hai"
        },
        {
            "chapter": 22,
            "verse": 69,
            "text": "Allah qayamat ke roz tumhare darmiyan un sab baaton ka faisla kardega jin mein tum ikhtilaf karte rahey ho”"
        },
        {
            "chapter": 22,
            "verse": 70,
            "text": "Kya tum nahin jaante ke aasman o zameen ki har cheez Allah ke ilam mein hai? Sab kuch ek kitaab mein darj hai. Allah keliye yeh kuch bhi mushkil nahin hai"
        },
        {
            "chapter": 22,
            "verse": 71,
            "text": "Yeh log Allah ko chodh kar unki ibadat kar rahey hain jinke liye na to usne koi sanad(authority) nazil ki hai aur na yeh khud unke barey mein koi ilam rakhte hain. In zalimon ke liye koi madadgaar nahin hai"
        },
        {
            "chapter": 22,
            "verse": 72,
            "text": "Aur jab inko hamari saaf saaf aayat sunayi jati hain to tum dekhte ho ke munkireen e haqq ke chehre bigadne lagte hain aur aisa mehsoos hota hai ke abhi woh un logon par toot padenge jo unhein hamari aayat sunate hain. Inse kaho “ main bataoon tumhein ke issey badhtar cheez kya hai? Aag, Allah ne usi ka wada un logon ke haqq mein kar rakkha hai jo qabool e haqq se inkar karein, aur woh bahut hi bura thikana hai”"
        },
        {
            "chapter": 22,
            "verse": 73,
            "text": "Logon, ek misaal di jaati hai, gaur se suno, jin maboodon ko tum khuda ko chodh kar pukarte ho woh sab milkar ek makkhi (fly) bhi paida karna chahein to nahin kar sakte, balke agar makkhi unse koi cheez cheen le jaaye to woh usey chuda bhi nahin sakte. Madad chahne waley bhi kamzoar aur jinse madad chahi jati hai woh bhi kamzoar"
        },
        {
            "chapter": 22,
            "verse": 74,
            "text": "In logon ne Allah ki qadar hi na pehchani jaisa ke uske pehchanne ka haqq hai , waqia yeh hai ke quwwat aur izzat wala to Allah hi hai"
        },
        {
            "chapter": 22,
            "verse": 75,
            "text": "Haqeeqat yeh hai ke Allah [apne faramin ki tarsil ke liye(to convey His decrees)] malaika (Farishtey) mein se bhi paigham rasaan muntakhab (choose) karta hai aur Insaano mein se bhi. Woh Sami (sunney waala) aur baseer (dekhne waala) hai"
        },
        {
            "chapter": 22,
            "verse": 76,
            "text": "Jo kuch unke saamne hai usey bhi woh jaanta hai aur jo kuch unse ojhal (hidden/behind) hai ussey bhi woh waqif hai, aur saarey maamlaat usi ki taraf rujoo hotey hain"
        },
        {
            "chapter": 22,
            "verse": 77,
            "text": "Aey logon jo iman laye ho, ruku aur sajda karo, apne Rubb ki bandagi karo, aur neik kaam karo, shayad ke tumko falaah naseeb ho"
        },
        {
            "chapter": 22,
            "verse": 78,
            "text": "Allah ki raah mein jihad karo jaisa ke jihad karne ka haqq hai, usne tumhein apne kaam ke liye chun liya hai aur deen mein tumpar koi tanggi nahin rakkhi. Qayam ho jao apne baap Ibrahim ki millat par. Allah ne pehle bhi tumhara naam “Muslim” rakkha tha aur is (Quran) mein bhi (tumhara yahi naam hai) taa-ke Rasool tumpar gawah ho aur tum logon par gawah. Pas namaz qayam karo, zakaat do aur Allah se wabista ho jao (hold fast to Allah), woh hai tumhara maula (guardian), bahut hi accha hai woh maula aur bahut hi accha hai woh madadgaar"
        }
    ]
}