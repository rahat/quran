{
    "juzs": [
        {
            "chapter": 2,
            "verse": 253,
            "text": "၂၅၃။\tငါ အရှင်သည် ထိုတမန်တော်များအနက် အချို့သော တမန်တော်များကို အခြား တမန်တော်များ ထက် သာလွန်မြင့်မြတ်စေတော်မူ၏။ တမန်တော်များအနက် တချို့တို့ကို တိုက်ရိုက်ဗျာဒိတ်ပေးတော် မူ၏။ အချို့ကို အခြားသောတမန်တော်များထက် ချီးမြှင့်တော်မူ၏။ ငါသည် မရယမ်၏သား၊ တမန်တော် အီဆာအား ငါ၏ အချုပ်အခြာအာဏာတော်ကို ထင်ရှားစေသည့် အထိမ်းအမှတ်တော် များ ပေးသနားတော်မူ၏။ ထို့ပြင် ငါသည် သူ့ကို ကောင်းကင်တမန် မင်းကြီး ဂျေဗရာအီလ်အားဖြင့် ကူညီစောင်မတော်မူ၏။ အကယ်၍ အလ္လာဟ်အရှင်မြတ် အလိုတော်ရှိခဲ့ပါလျှင် ထိုတမန်တော်များ ပွင့်တော်မူပြီးသည့်နောက် ခပ်သိမ်းကုန်သောလူတို့သည် မိမိတို့ထံ ထင်ရှားသော သက်သေ သာဓက တော်များ ရောက်လာပြီးသည့်နောက်တွင် တစ်ဦးနှင့်တစ်ဦး ကွဲပြားခြားနားခိုက်ရန်ဒေါသ ပွားကြမည် မဟုတ်ချေ။ သို့သော် သူတို့အနက် အချို့ကယုံကြည်၍ တချို့ကမယုံကြည်ဘဲ ကွဲပြားခြားနားကြ၏။ ထို့ပြင် အလ္လာဟ်အရှင်မြတ်အလိုတော်ရှိခဲ့ပါလျှင် သူတို့သည် အချင်းချင်း တိုက်ခိုက်သတ်ဖြတ် ကြမည်မဟုတ်ချေ။ သို့သော် အလ္လာဟ်အရှင်မြတ်သည် မိမိအလိုတော်ရှိရာကို စီရင်တော်မူ၏။"
        },
        {
            "chapter": 2,
            "verse": 254,
            "text": "၂၅၄။\tအို - ယုံကြည်သူတို့ သင်တို့သည် ရောင်းဝယ်ဖောက်ကားမှုသော်လည်းကောင်း၊ အဆွေခင်ပွန်းဖွဲ့ ခြင်းသော်လည်းကောင်း၊ တောင်းပန်ကယ်နှုတ်ခြင်းသော်လည်းကောင်း၊ လုံးဝမရှိသောနေ့တော်ကြီး မဆိုက်ရောက်မီ ငါအရှင်ပေးသနားထားတော်မူသော ဥစ္စာပစ္စည်းများမှ သုံးစွဲကြလော့။ မယုံကြည် သူတို့၊ သူတို့သည် မကောင်းမှုပြုသူများဖြစ်ကြ၏။"
        },
        {
            "chapter": 2,
            "verse": 255,
            "text": "၂၅၅။\tအလ္လာဟ်အရှင်မြတ်မှတပါး အခြားအရှင်သခင်မရှိချေ။ အရှင်မြတ်သည် အသက်ရှင်နေတော်မူပါ ၏။ ဇာတိပကတိအားဖြင့် ကုံလုံပြည့်စုံတော်မူလှပါ၏။ နိစ္စထာဝရဖြစ်တော်မူပါ ငိုက်မြည်းခြင်း၊ အိပ်စက်ခြင်း အညစ်အကြေးများမှ ကင်းစင်တော်မူလှပါ၏။ အထက်ကောင်းကင်ဘုံ၊ အောက် မဟာ ပထဝီမြေပေါ်ဝယ် ရှိရှိသမျှအပေါင်းတို့ကို သိမ်းရုံးစိုးပိုင်တော်မူပါ၏။ အရှင်မြတ် အလိုတော် မရှိဘဲ အဘယ်သူသည် ေ့ရှတော်ဝယ် သူတစ်ပါးကို တောင်းပန်ကယ်နှုတ်နိုင်အ့ံနည်း။ အရှင်မြတ် သည် ဝေနေယျသတ္တဝါအပေါင်းတို့၏ အတိတ် ပစ္စုပ္ပန် အနာဂတ်အလုံးစုံတို့ကို အကြွင်းမဲ့ သိမြင်တော်မူပါ၏။ အရှင်မြတ်အလိုတော်မရှိဘဲ လူသားတို့သည် အရှင်မြတ်၏ အနန္တဉာဏ်တော် ကို စိုးစဉ်းမျှ မသိနိုင်ပေ။ အရှင်မြတ်၏ ရာဇပလ္လင်တော်ကြီးသည် မိုးကောင်းကင်နှင့် ကမ္ဘာမြေကြီး ကို လွှမ်းမိုးထား၏။ အရှင်မြတ်သည် စကြဝဠာများကို ထိန်းသိမ်းစောင့်ရှောက်ရတော်မူသောကြောင့် လုံးဝမောပန်းတော်မမူပေ။ အကြောင်းမူကား အရှင်မြတ်သည် မြင့်မြတ်ခြင်း၊ တန်ဖိုးကြီးခြင်းတို့၌ အထွဋ်အထိပ်ဖြစ်တော်မူပါ၏။"
        },
        {
            "chapter": 2,
            "verse": 256,
            "text": "၂၅၆။\tသာသနာရေး၌ အတင်းအဓမ္မမှုမရှိပေ။ ယနေ့မှစ၍ လမ်းမှန်သည့်လမ်းမှာ ထင်ရှားလာပြီ။ အကြင် သူသည် မိစ္ဆာဘုရားများကို စွန့်ပယ်၍အလ္လာဟ်အရှင်မြတ်အားသာ ယုံကြည်၏။ ထိုသူသည် တောင့်တင်းခိုင်မာ၍ မကျိုးမပဲ့နိုင်သော လက်ကိုင်ကို ဆုတ်ကိုင်ထား၏။ အလ္လာဟ်အရှင်မြတ်သည် အကြွင်းမဲ့ကြားတော်မူသော၊ အကြွင်းမဲ့သိတော်မူသော အရှင်ဖြစ်တော်မူ၏။"
        },
        {
            "chapter": 2,
            "verse": 257,
            "text": "၂၅၇။\tအလ္လာဟ်အရှင်မြတ်သည် ယုံကြည်သူတို့ကို စောင့်ရှောက်သော မိတ်ဆွေခင်ပွန်းစစ် ဖြစ်တော်မူ ပါ၏။ အရှင်မြတ်သည် သူတို့ကို အမှောင်ထုမှ အလင်းသို့ ကိုယ်တင်တော်မူ၏။ မယုံကြည်သူ မိစ္ဆာဒိဌိတို့မှာမူကား သူတို့၏ နာယကအကြီးအမှူးတို့သည် မိစ္ဆာဘုရားများဖြစ်ကြ၏။ ထိုဘုရားပျက် တို့သည် သူတို့ကို အလင်းရောင်မှ အမှောင်တွင်းသို့ သွတ်သွင်းကြ၏။ ဤသူတို့သည် ငရဲမီးကို တရားသဖြင့် ပိုင်ဆိုင်သူများဖြစ်၍ ငရဲမီးအထဲတွင် နေကြရမည်။"
        },
        {
            "chapter": 2,
            "verse": 258,
            "text": "၂၅၈။\tအလ္လာဟ်အရှင်မြတ်သည် တမန်တော် အီဗရာဟီမ်အား တိုင်းပြည်နိုင်ငံတော်နှင့် ချီးမြှောက်တော် မူသောကြောင့် သူ၏ အရှင်သခင်အကြောင်းတို့ကို အီဗရာဟီမ်နှင့် အငြင်းအခုံပြုသောသူ၏ အထ္ထုပ္ပတ္တိကို သင်မိုဟမ္မဒ်စဉ်းစားကြည့်လော့။ တမန်တော် အီဗရာဟီမ်က အကျွန်ုပ်၏အရှင်သခင် သည် အသက်ရှင်စေတော်မူသော၊ အသက်သေစေတော်မူသော အရှင်ဖြစ်တော်မူ၏ဟု ဆိုသော အခါ ထိုသူက အကျွန်ုပ်သည် အသက်ရှင်စေ၏။ အသက်သေစေ၏ဟု ပြန်ပြော၏။ တမန်တော် အီဗရာဟီမ်သည် ထိုသူအားမှတ်သားလော့။ အလ္လာဟ်အရှင်မြတ်သည် အေ့ရှမျက်နှာစွန်းမှ ထွက်စေ လော့ဟုဆို၏။ မိစ္ဆာမိုက်အား ဤကဲ့သို့ အရှက်ခွဲ၏။ အလ္လာဟ်အရှင်မြတ်သည် ပြစ်မှုကျူးလွန်သူတို့ကို လမ်းညွှန်တော်မမူပေ။"
        },
        {
            "chapter": 2,
            "verse": 259,
            "text": "၂၅၉။\tသို့မဟုတ် သင်တမန်တော်သည် ဤလူအကြောင်းကို စဉ်းစားကြည့်ရှုလော့။ ထိုသူသည် ပျက်စီး ယိုယွင်းသွားသော မြို့ရွာနယ်ပယ်ကို ဖြတ်သွားသောအခါ အလ္လာဟ်အရှင်မြတ်သည် ဤအရပ်ဒေသ ကို ပျက်စီးစေပြီးသည့်နောက် အဘယ်သို့ ရှင်ပြန်ထမြောက်စေတော်မူမည်နည်းဟု ညည်းညူ၏။ ထို့နောက် အလ္လာဟ်အရှင်မြတ်သည် ထိုသူအား နှစ်ပေါင်းတစ်ရာ သေစေတော်မူပြီးနောက် ရှင်ပြန် ထမြောက်စေတော်မူ၏။ အရှင်မြတ်က သင်သည် မည်မျှကြာကြာဆိုင်းင့ံပြီးသနည်းဟု မိန့်တော်မူ၏။ ထိုသူက အကျွန်ုပ်သည် တစ်နေ့ သို့မဟုတ် နေ့တစ်ပိုင်းစောင့်ဆိုင်းပြီးပါပြီဟု တင်လျှောက်၏။ အရှင်မြတ်က မဟုတ်ချေ။ သင်သည် အနှစ်တစ်ရာကြာပြီ။ မပုတ်သိုးသေးသော သင်၏ အစားအစာ ကို ကြည့်ရှုလော့။ သင်၏ မြည်းတိရိစ္ဆာန်ကိုလည်း ကြည့်ရှုလော့။ ထို့ပြင် ငါအရှင်မြတ်သည် သင့်အား လူသားတို့အဖို့ လက္ခဏာအ့ံဖွယ်တစ်ပါးဖြစ်စေရန် အရိုးများကို ကြည့်ရှုလော့။ ထိုအရိုးများကို ငါ မည်သို့ ပြန်ဆက်စပ်တော်မူခြင်း၊ ထိုနောက် ထိုအရိုးများကို မည်သို့ အသားအရေနှင့် ဖုံးအုပ်ထား တော်မူခြင်းတို့ကို ကြည့်ရှုလော့ဟု ဗျာဒိတ်ချတော်မူ၏။ ထိုသူသည် အဖြစ်အပျက်များကို ကျန သေချာစွာ မြင်ရသောအခါ အလ္လာဟ်အရှင်မြတ်သည် အရာရာတို့ကို ပြုစွမ်းနိုင်တော်မူသည်ကို အကျွန်ုပ် ယခု သိပါပြီဟု ပြောဆို၏။"
        },
        {
            "chapter": 2,
            "verse": 260,
            "text": "၂၆ဝ။\tတမန်တော်အီဗရာဟီမ်သည် မိမိ၏အရှင်သခင်အား အို - အကျွနု်ပ်၏ အရှင်သခင်၊ အရှင်သည် သေသူများအား မည်သို့ ပြန်ရှင်စေတော်မူသည်ကို အကျွန်ုပ်အား ပြသတော်မူပါဟု တင်လျှောက်၏ အရှင်မြတ်က အို - အီဗရာဟီမ် သင်သည် ငါ့ကို မယုံကြည်လောဟု မိန့်တော်မူ၏။ သူက ယုံကြည် ပါသည် အရှင်၊ သို့သော် အကျွန်ုပ် စိတ်နှလုံးချမ်းသာဖို့ရာ အကျွန်ုပ်မေးမြန်းတင်လျှောက်ပါ၏ အရှင်ဟု လျှောက်၏။ သူ၏ အရှင်သခင်က အို - အီဗရာဟီမ်၊ ငှက်လေးကောင်ကို ဖမ်းဆီး၍ သင်ခေါ်သောအခါလာရန် သင်ကြားလော့။ ထို့နောက် ထိုငှက်များကို အပိုင်းပိုင်းခုတ်ပြီးလျှင် တောင်များပေါ်တွင် တစ်ပိုင်းစီတင်ထားလော့။ ထို့နောက် ငှက်များကို ခေါ်လော့။ သူတို့သည် သင့်ထံသို့ အလျင်အမြန်လာကြလိမ့်မည်ဟု မိန့်တော်မူ၏။ အလ္လာဟ်အရှင်မြတ်သည် အနန္တ တန်ခိုး တော်သခင်၊ အနန္တဉာဏ်တော်ရှင်ဖြစ်တော်မူ၏။"
        },
        {
            "chapter": 2,
            "verse": 261,
            "text": "၂၆၁။\tအလ္လာဟ်အရှင်မြတ်၏လမ်းတော်ဝယ် မိမိဥစ္စာပစ္စည်းများကို သုံးစွဲသောသူတို့၏ ဥပမာကား စပါးစေ့ တစ်စေ့မှ စပါးနှံ ဆယ်နှံပေါက်၍ တစ်နှံတွင် စပါးစေတစ်ရာသီးသော မျိုးစပါးစေ့နှင့်တူ၏။ အလ္လာဟ် အရှင်မြတ်သည် အလိုတော်ရှိသူအား ဥစ္စာပစ္စည်းဆပေါင်းများစွာ တိုးပွားစေတော်မူ၏။ အလ္လာဟ် အရှင်မြတ်သည် အရာခပ်သိမ်းကုန်တို့ကို ဂရုစိုက်တော်မူသောအရှင်၊ သိမြင်တော်မူသော အရှင် ဖြစ်တော်မူ၏။"
        },
        {
            "chapter": 2,
            "verse": 262,
            "text": "၂၆၂။\tအကြင်သူတို့သည် အလ္လာဟ်အရှင်မြတ်၏လမ်းတော်ဝယ် မိမိတို့၏ ပစ္စည်းဥစ္စာကို သုံးစွဲ၏။ ထို့နောက် ထိုအလှူပေးခြင်းကြောင့် ယူကျုံးမရလည်းမဖြစ်၊ နစ်နာဆုံးရှုံးခြင်းလည်းမဖြစ်၊ ထိုသူတို့အဖို့ အောင်ဆု မင်္ဂလာတော်သည် သူတို့ကို ဖန်ဆင်းမွေးမြူတော်မူထသော ကျေးဇူးတော်သခင် အထံတော်၌ အသင့် ရှိသူ။ သူတို့အပေါ်သို့ စိုးရိမ်ကြောင့်ကြစရာ ကျရောက်မည်မဟုတ်ပေ။ သူတို့ ပူဆွေးကြမည်လည်း မဟုတ်ပေ။"
        },
        {
            "chapter": 2,
            "verse": 263,
            "text": "၂၆၃။\tသူတစ်ပါးအပြစ်ကို ခွင့်လွှတ်၍ ကြင်နာသောစကားကို ဆိုလိုခြင်းသည် သူတစ်ပါးအား အလှူပေးပြီး လျှင် စိတ်နာစရာပြုသည်ထက် သာလွန်မွန်မြတ်၏။ အလ္လာဟ်အရှင်မြတ်သည် ဇာတိပကတိအားဖြင့် ကုံလုံပြည့်စုံတော်မူထသောအရှင်၊ ထောက်ထားညှာတာတော်မူသောအရှင် ဖြစ်တော်မူ၏။"
        },
        {
            "chapter": 2,
            "verse": 264,
            "text": "၂၆၄။\tအို - ယုံကြည်သူတို့ မိမိ၏ ဥစ္စာ ပစ္စည်းကို သူတစ်ပါးချီးကျူးစေခြင်းငှာ လှူဒါန်း၍ အလ္လာဟ်အရှင်မြတ် နှင့် နောက်ဆုံးနေ့တော်ကြီးကို မယုံကြည်သောသူကဲ့သို့ သင်တို့သည် မိမိတို့၏ အလှူဒါကို အပြစ်တင် ခြင်း၊ နစ်နာခြင်းတို့အားဖြင့် အလဟဿ အချည်းနှီးမဖြစ်ကြစေကုန်လင့်။ ထိုသူ၏ ပမာကား မြေမှုန့် ဖုံးအုပ်ထားသော ကျောက်တုံးကြီးနှင့်တူ၏။ ထိုကျောက်ခဲတုံးပေါ်သို့ မိုးသည်းထန်စွာရွာသွန်းချ၍ ကောက်တုံးလည်း ပြောင်ချောသွား၏။ သူတို့သည် မိမိတို့ရရှိသော ဥစ္စာပစ္စည်းတို့ကို အစိုးမရချေ။ အလ္လာဟ်အရှင်မြတ်သည် မိစ္ဆာဒိဋ္ဌိတို့အား နည်းပြလမ်းညွှန်တော်မမူချေ။"
        },
        {
            "chapter": 2,
            "verse": 265,
            "text": "၂၆၅။\tအကြင်သူတို့သည် အလ္လာဟ်အရှင်မြတ်၏ နှစ်သက်တော်မူခြင်းကိုသော်လည်းကောင်း၊ နောင် ဘဝတွင် အကျိုးခံစားခြင်းကိုသော်လည်းကောင်း လိုလား၍ မိမိတို့ပစ္စည်းဥစ္စာကို လှူကြ၏။ ထိုသူတို့၏ ဥပမာသည် တောင်ကုန်းပေါ်တွင်တည်ရှိသောဥယျာဉ်နှင့်တူ၏။ မိုးသည်းထန်စွာ ရွာသွန်း သောအခါ ထိုဥယျာဉ်သည် အသီးအနှံနှစ်ဆသီး၏။ မိုးမကြီးဘဲကျသောအခါလည်း အသီးသီး၏။ အလ္လာဟ်အရှင်မြတ်သည် သင်တို့ပြုသမျှတို့ကို အကြွင်းမဲ့မြင်တော်မူ၏။"
        },
        {
            "chapter": 2,
            "verse": 266,
            "text": "၂၆၆။\tစွန်ပလွန်၊ သဗျစ်စသော အပင်အမျိုးမျိုးပေါက်ရောက်နေသည့် ဥယျာဉ်ကြီးတစ်ခုရှိ၏။ ထိုဥယျာဉ်အောက်တွင် မြစ်ချောင်းအသွယ်သွယ် စီးဆင်းချက်ရှိ၏။ ဥယျာဉ်ရှင်တို့အဖို့ ထိုဥယျာဉ်၌ အသီးအဖုအမျိုးမျိုးရှိ၏။ ဥယျာဉ်ရှင်သည် အသက်အရွယ်ကြီးရင့်၍ အိုမင်းမစွမ်းဖြစ်လာ၏။ သား သမီးတို့လည်း ငယ်ရွယ်နုနယ်ကြ၏။ ထိုအခါ တေဇော်ဓါတ်မီးပါရှိသော လေပွေကြီးသည် ဥယျာဉ် ကို တိုက်ခတ်၍မီးလောင်ကျွမ်းသွား၏။ သင်တို့အနက် တစ်စုံတစ်ယောက်သောသူသည် ထိုဥယျာဉ် မျိုးကို မက်မောသလော။ သင်တို့တွေးတော ဆင်ခြင်ဖို့ရာ အလ္လာဟ်အရှင်မြတ်သည် မိမိ၏ ပညတ် တရားတော်များကို ဤကဲ့သို့ ထင်ရှားရှင်းလင်းစေတော်မူ၏။"
        },
        {
            "chapter": 2,
            "verse": 267,
            "text": "၂၆၇။\tအို - ယုံကြည်သူတို့ သင်တို့သည် မိမိတို့ရှာဖွေစုဆောင်းရသောပစ္စည်းများ၊ သင် ထွန်ယက် စိုက်ပျိုး ၍ ရသော ကောက်ပဲသီးနှံများမှ ကောင်းမွန်သောပစ္စည်း၊ အသီးအနှံများကို လှူဒါန်းကြလော့။ မိမိကိုယ်တိုင် မနှစ်သက် မသုံးဆောင်သော မသန့်ရှင်း မစင်ကြယ်သောပစ္စည်းများကို မရှာဖွေ မလှူကြကုန်လင့်၊ သိကြလော့။ အလ္လာဟ်အရှင်မြတ်သည် ဇာတိပကတိအားဖြင့် ကုံလုံပြည့်စုံတော် မူ၏။ ချီးမွမ်းခြင်းတည်ရာ ဖြစ်တော်မူ၏။"
        },
        {
            "chapter": 2,
            "verse": 268,
            "text": "၂၆၈။\tရှိုင်တွာန်မာရ်နတ်သည် သင်တို့အား အလှူပေးလျှင် ဆင်းရဲသွားလိမ့်မည်ဟု ခြိမ်းခြောက်၏။ မကောင်းမှုများကို ပြုကျင့်ဖို့ရာ တိုက်တွန်းနှိုးဆော်၏။ သို့သော် အလ္လာဟ်အရှင်မြတ်မူကား သင်တို့အား အပြစ်လွတ်ခြင်း၊ ရက်ရောပေးကမ်းစွန့်ကြဲခြင်းတို့ကိုပြုမည်ဟု ကတိဗျာဒိတ်ပေးတော် မူ၏။ အလ္လာဟ်အရှင်မြတ်သည် ခပ်သိမ်းကုန်သောအရာများကို ဂရုစိုက်တော်မူသောအရှင် သိမြင် တော်မူသောအရှင်ဖြစ်တော်မူ၏။"
        },
        {
            "chapter": 2,
            "verse": 269,
            "text": "၂၆၉။\tအရှင်မြတ်သည် အလိုတော်ရှိသူအား ပညာအလင်းရောင်ကို ပေးသနားတော်မူ၏။ အကြင်သူသည် ပညာအလင်းရောင်ကို ရရှိ၏။ ထိုသူသည် ကြီးမားသောကောင်းကျိုးကို အမှန်ပင် ခံစားရ၏။ သို့သော် ပညာရှိတို့မှတပါး အခြားသူတို့သည် အလ္လာဟ်အရှင်မြတ်ကို သတိမရကြပေ။"
        },
        {
            "chapter": 2,
            "verse": 270,
            "text": "၂၇ဝ။\tသင်တို့သည် မည်သည့်အလှူကိုလှူသည်သော်လည်းကောင်း၊ မည်သည့်သစ္စာကို ပြုသည်သော် လည်းကောင်း၊ အလ္လာဟ်အရှင်မြတ်သည် ထိုအရာကို အမှန်ပင်သိမြင်တော်မူ၏။ ဒုစရိုက်ကျူးလွန် သူတို့၌ ကူညီမှိုင်းမသူတစ်စုံတစ်ယောက်မျှ မရှိပေ။"
        },
        {
            "chapter": 2,
            "verse": 271,
            "text": "၂၇၁။\tအကယ်၍ သင်တို့သည် လူသိရှင်ကြား လှူဒါန်းကြလျှင် ကောင်း၏။ သို့သော် တိတ်တဆိတ် လျှို့ဝှက်စွာ လှူ၏။ သူဆင်းရဲသားတို့အားလှူ၏။ ထိုအလှူသည် သင်တို့အဖို့ သာလွန်မွန်မြတ်၍ သင်တို့ မကောင်းမှုအချို့တဝက်ကိုဖြေ၏။ အလ္လာဟ်အရှင်မြတ်သည် သင်တို့ပြုလုပ်သမျှတို့ကို အကြွင်းမဲ့သိမြင်တော်မူ၏။"
        },
        {
            "chapter": 2,
            "verse": 272,
            "text": "၂၇၂။\tအို - မုဟမ္မဒ်၊ သူတို့ကို နည်းလမ်းညွှန်မပြမှုသည် သင်၏တာဝန်ဝတ္တရားမဟုတ်ပေ။ သို့သော် အလ္လာဟ်အရှင်မြတ်သည် အလိုတော်ရှိသူအား နည်းပြလမ်းညွှန်တော်မူ၏။ အလ္လာဟ်အရှင်မြတ်၏ မျက်နှာတော်ကို ဖူးမြင်လိုသောဆန္ဒမှတပါး အခြားဆန္ဒနှင့်မဟုတ်ဘဲ သင်တို့သည် မည်သည့် သန့်ရှင်း မွန်မြတ်သောအရာကိုမဆိုလှူ၏။ ထိုအလှူသည် သင်တို့အဖို့ရာ အကျိုးဖြစ်၏။ မည်သည့် ကောင်းမြတ်သောအရာကိုမဆို သင်တို့လှူ၏။ ထိုအရာအစား သင်တို့ကို အပြည့်အစုံ ပြန်ပေးတော် မူမည်။ သင်တို့သည် မတရားပြုလုပ်ခြင်း ခံကြရမည်မဟုတ်ပေ။"
        },
        {
            "chapter": 2,
            "verse": 273,
            "text": "၂၇၃။\tအလှူဒါနသည် အလ္လာဟ်အရှင်မြတ်၏ အမှုတော်ကိုထမ်းဆောင်နေရ၍ ဆင်းရဲနွမ်းပါးသူတို့နှင့် ရောင်းဝယ်ဖောက်ကားရန် အရပ်ရပ်သို့ မသွားမလာနိုင်သူတို့အဖို့ဖြစ်၏။ မစဉ်းစား မဆင်ခြင်သော သူတို့က ဤသူများသည် အလှူမခံကြသောကြောင့် သူတို့သည် ဖူလုံကြသည်ဟု ထင်မှတ်ကြ၏။ အို - တမန်တော် သင်သည် သူတို့အား သူတို့၏ဟန်ပန်အမူအရာအားဖြင့် သိနိုင်၏။ သူတို့သည် သူများထံမှ အပူတပြင်း အလှူမခံကြချေ။ သင်တို့သည် မည်သည့်သန့်စင်ကောင်းမွန်သော အရာဝထ္ထု မဆိုလှူ၏။ ထိုအလှူကို အလ္လာဟ်အရှင်မြတ်သိမြင်တော်မူ၏။"
        },
        {
            "chapter": 2,
            "verse": 274,
            "text": "၂၇၄။\tအကြင်သူတို့သည် အလှူဒါကို ညဉ့်တွင်သော်လည်းကောင်း၊ နေ့၌သော်လည်းကောင်း၊ လျှို့ဝှက်စွာ သော်လည်းကောင်း၊ လူသိရှင်ကြားသော်လည်းကောင်းပေးကြ၏။ ထိုသူတို့၏ အောင်ဆုမင်္ဂလာတော် သည် သူတို့၏အရှင်သခင်အထံတော်၌ မုချဧကန်အသင့်ရှိ၏။ သူတို့သည် စိုးရိမ်ကြောင့်ကြရမည့် သူများလည်းမဟုတ်ချေ။ ပူပန်သောကရောက်ကြရမည့်သူများလည်းမဟုတ်ချေ။ သူတို့အပေါ်သို့ ကြောက်ရွံ့စရာကျရောက်မည်မဟုတ်ပေ။ ပူဆွေးရမည်လည်း မဟုတ်ပေ။"
        },
        {
            "chapter": 2,
            "verse": 275,
            "text": "၂၇၅။\tအကြင်သူတို့သည် အတိုးငွေကို စားအ့ံ။ ထိုသူတို့သည် ရှိုင်တွာန်မာရ်နတ်ဖမ်းဆီးထားသော သူတို့ကဲ့သို့မတပါး အခြားသူတို့ကဲ့သို့ ရှင်ပြန်ထမြောက်ရမည်ဟုတ်ပေ။ ယင်းသို့ဖြစ်ရခြင်းကား သူတို့က ကုန်ကူးသန်းရောင်းဝယ်ခြင်းသည် အတိုးငွေစားခြင်းနှင့်အတူတူပင်ဖြစ်သည်ဟုဆိုကြ၏။ သို့သော် အလ္လာဟ်အရှင်မြတ်သည် ရောင်းဝယ်ဖောက်ကားခြင်းကို ခွင့်ပြုတော်မူ၏။ အတိုးငွေ စားခြင်းကို တားမြစ်တော်မူ၏။ အကြင်သူသည် မိမိ၏အရှင်သခင်ထံမှ အဆုံးအမတော်ရောက် လာ၏။ ထိုအဆုံးအမတော်ကို ရိုသေလေးစားခြင်းအားဖြင့် အတိုးငွေစားခြင်းကို ရပ်တန့်၏။ ထိုသူသည် လွန်ပြီးသောအတိုးငွေကို ယူထားနိုင်၏။ သူ၏အမှုအခင်းသည် အရှင်ဆုံးဖြတ်တော် မူဖို့ရာဖြစ်၏။ ပညတ်တော်ကျရောက်လာပြီးမှ အတိုးငွေစားသူတို့မှာကား သူတို့သည် ငရဲမီးကို တရားအတိုင်းပိုင်ဆိုင်သူများဖြစ်၏။ သူတို့သည် ငရဲမီးအတွင်း နေထိုင်ကြရမည်သာတည်း။"
        },
        {
            "chapter": 2,
            "verse": 276,
            "text": "၂၇၆။\tအလ္လာဟ်အရှင်မြတ်သည် အတိုးငွေကို အကျိုးမရှိ ပျက်စီးစေတော်မူ၏။ အလှူဒါနများကို အကျိုး များစေတော်မူ၏။ အလ္လာဟ်အရှင်မြတ်သည် တရားမရ၊ အပြစ်ရှိသူတို့ကို မြတ်နိုးတော်မမူပေ။"
        },
        {
            "chapter": 2,
            "verse": 277,
            "text": "၂၇၇။\tမှတ်သားကြလော့၊ အကြင်သူတို့သည်ယုံကြည်ကြကုန်၏။ ကုသိုလ်ကောင်းမှုပွားများကြကုန်၏။ ဆွလာသ်ဝတ်ပြုကြကုန်၏။ ဇကားသ်အလှူကို လှူကြကုန်၏။ ထိုသူတို့၏ အောင်ဆုမင်္ဂလာသည် သူတို့၏ အရှင်သခင်အထံတော်၌ ရှိ၏။ သူတို့အပေါ်သို့ ကြောက်ရွံ့ခြင်းကျမည်မဟုတ်ပေ။ သူတို့သည် ပူဆွေးကြရမည်လည်းမဟုတ်ပေ။"
        },
        {
            "chapter": 2,
            "verse": 278,
            "text": "၂၇၈။\tအို - ယုံကြည်သူတို့ သင်တို့သည် အလ္လာဟ်အရှင်မြတ်၏အမှုတော်ကို ကြေကုန်အောင် ထမ်းဆောင် ကြလော့။ သင်တို့သည် ယုံကြည်သူအကယ်စင်စစ်ဖြစ်လျှင် ကျန်ရှိသော အတိုးငွေများကို လျော် ပစ်ကြလော့။"
        },
        {
            "chapter": 2,
            "verse": 279,
            "text": "၂၇၉။\tအကယ်၍ သင်တို့သည် လျော်မပစ်ကြလျှင် အလ္လာဟ်အရှင်မြတ်နှင့် အရှင်မြတ်၏ စေတမန်တို့သည် သင်တို့အား စစ်တိုက်ခိုက်မည်ကို မှတ်ယူကြလော့။ သင်တို့သည် နောင်တသတိရကြလျှင် မိမိတို့ အရင်းငွေကိုသာ ယူကြလော့။ သင်တို့သည် မတရားမှုကို မပြုကြလင့်။ သင်တို့သည်လည်း မတရား ပြုခြင်းခံရကြမည်မဟုတ်ပေ။"
        },
        {
            "chapter": 2,
            "verse": 280,
            "text": "၂၈ဝ။\tအကယ်၍ မြီစားသည် မချောင်မချိ ကြပ်တည်းနေလျှင် သူချောင်ချိသည်တိုင်အောင် အချိန် ပေးလော့။ သင်တို့သည် ရစရာရှိသောကြေးငွေကို အလှူဒါနအဖြစ် လျော်ပစ်လျှင် သင်တို့ အဖို့ သာလွန်ကောင်းမြတ်၏။ သင်တို့သိလျှင် ကောင်းလေစွ။"
        },
        {
            "chapter": 2,
            "verse": 281,
            "text": "၂၈၁။\tသင်တို့သည် အလ္လာဟ်အရှင်မြတ်၏ အထံတော်သို့ ဝင်ရောက်ခစားရမည့်နေ့တော်ကြီးမှ မိမိကိုယ်ကို ကာကွယ်ကြလော့။ ထိုအခါ လူတိုင်းသည် မိမိပြုကျင့်ခဲ့သောအမှု၏ ကောင်းကျိုးဆိုးကျိုးကို အပြည့် အစုံ ပေးတော်မူခြင်းကို ခံရကြလတ္တံ့။ သူတို့ကို မတရားပြုခြင်းခံကြရမည်မဟုတ်ပေ။"
        },
        {
            "chapter": 2,
            "verse": 282,
            "text": "၂၈၂။\tအို - ယုံကြည်သူတို့ သင်တို့သည် အချိန်နှစ်လ သတ်မှတ်ပိုင်းခြား၍ အကြွေးချေးငှားသည်ရှိသော် ထိုချေးငှားခြင်းကို စာချုပ်ချုပ်ထားကြလော့။ သင်တို့စပ်ကြားတွင် စာရေးသူအား တရားမျှတသော အချေးအငှား စည်းကမ်းချက်များကို ရေးထားစေကြလော့။ အလ္လာဟ်အရှင်မြတ်သည် သူ့အား သင်ထားတော်မူသဖြင့် စာရေးသူသည် စာချုပ်ရေးရန် မငြင်းရချေ။ ထို့ကြောင့် သူ့အား ရေးစေ ကြလော့။ ကြွေးတင်သောသူက ရေးရမည့် စည်းကမ်းချက်များကို မြွက်ဆိုရမည်။ သူသည် မိမိ၏ အရှင်သခင်အား ကြောက်ရွံ့ရမည်။ လျှော့ပေါ့၍ မပြောဆိုရ၊ သို့သော် မြီစားသည် အသိဉာဏ် နည်းပါးလျှင်သော်လည်းကောင်း၊ မကျန်းမာအားနည်းလျှင်သော်လည်းကောင်း၊ စည်းကမ်းချက်များ ကို မပြောပြနိုင်လျှင်သော်လည်းကောင်း၊ သူ၏အကျိုးစီးပွားကို စောင့်ရှောက်ထိန်းသိမ်းသူက တရားသော စည်းကမ်းချက်များကို မြွက်ဆိုရမည်။ ထိုစာချုပ်စာတမ်းရေးချုပ်သည့်အခါ သင်တို့ အထဲက ယောက်ျားသက်သေနှစ်ယောက်ရှိရမည်။ ယောက်ျားနှစ်ယောက် လွယ်လင့်တကူ မရနိုင် လျှင် ယောက်ျားတစ်ယောက်နှင့် သင်တို့ သက်သေထူချင်သော မိန်းမနှစ်ယောက်ရှိရမည်။ သူတို့ အနက် တစ်ယောက်မေ့လျော့၍မှားလျှင် ကျန်တစ်ယောက်က မှတ်သားမိလိမ့်မည်။ သက်သေအဖြစ် ခေါ်သောအခါ အခေါ်ခံရသောသူတို့သည် မငြင်းပယ်ရ။ အချေးအငှား အရောင်းအဝယ်ကိစ္စကို ကြီးငယ်မဟူ စုံလင်စွာ ရေးထားဖို့ကို မလိုလားမဖြစ်ကြလင့်။ ယင်းသို့ စာချုပ်ချုပ်ထားခြင်းသည် အလ္လာဟ်အရှင်မြတ်၏ ေ့ရှတော်ဝယ် သာလွန်တရားမျှတ၏။ သာလွန်သေချာသော သက်သေ သာဓကလည်းဖြစ်၏။ သင်တို့စပ်ကြားတွင် အငြင်းအခုံကို ရှောင်ရှားရန် အကောင်းဆုံးသော နည်းလမ်းဖြစ်၏။ သို့သော် ကုန်စည်ကို လက်ငင်းရောင်းချရာ၌ စာချုပ် ချုပ်ရန်မလိုချေ။ လက်ငင်း ရောင်းဝယ်ရာ၌ စာချုပ်မချုပ်၍ သင်တို့၌အပြစ်မထိုက်ချေ။ သင်တို့ အရောင်းအဝယ်ပြုသောအခါ သက်သေတို့ရှိကြစေလော့။ စာရေးသူကိုသော်လည်းကောင်း၊ သက်သေကိုသော်လည်းကောင်း အန္တရာယ်မပြုကြလင့်။ သူတို့အား ဘေးပြုခြင်းသည် အပြစ်သင့်၏။ သင်တို့သည် အလ္လာဟ်အရှင်မြတ် ၏ ပညတ်တော်ကို ဦးထိပ်ထက်တင်ရွက်ပန်ဆင်ကြလော့။ အရှင်မြတ်အား ကြောက်ရွံ့ကြလော့။ အလ္လာဟ်အရှင်မြတ်သည် သင်တို့အား သွန်သင်ဆုံးမနေတော်မူ၏။ ထို့ပြင် အရှင်မြတ်သည် ခပ်သိမ်း ကုန်သောအရာတို့ကို သိတော်မူသောအရှင်ဖြစ်တော်မူ၏။"
        },
        {
            "chapter": 2,
            "verse": 283,
            "text": "၂၈၃။\tသင်တို့သည် ခရီးလမ်းတွင်ဖြစ်၍ စာရေးသူမရနိုင်လျှင် လက်ရောက် အပေါင်ပစ္စည်းပေးထားကြ လော့။ သင်တို့အနက် တစ်ဦးတစ်ယောက်က အခြားသူတစ်ဦးအား ဥစ္စာပစ္စည်း အပ်နှံထားလျှင် ပစ္စည်းအပ်နှံခြင်းခံရသူက ပစ္စည်းအပ်သူအား မိမိတို့ ပဋိညာဉ်အတိုင်း အပ်နှံထားသော ပစ္စည်း များကို ပြန်ပေးရမည်။ ထိုသူသည် အရှင်မြတ်၏ ပညတ်တော်ကို နာခံရိုသေရမည်။ သက်သေခံ အချက်အလက်များကို မဖုံးကွယ်ကြလင့်။ အကြင်သူသည် သက်သေသာဓကကို ထိန်ဝှက်ထားလျှင် ထိုသူ၏ စိတ်နှလုံးသည် မုချဧကန်အပြစ်ရှိ၏။ အလ္လာဟ်အရှင်မြတ်သည် သင်တို့ပြုသမျှတို့ကို အကြွင်းမဲ့ သိမြင်တော်မူ၏။"
        },
        {
            "chapter": 2,
            "verse": 284,
            "text": "၂၈၄။\tမိုးကောင်းကင်ဘုံနှင့် ကမ္ဘာမြေပေါ်ဝယ် ရှိရှိသမျှတို့ကို အလ္လာဟ်အရှင်မြတ်သည် စိုးပိုင်တော်မူ၏။ သင်တို့သည် မိမိတို့ စိတ်နှလုံးအတွင်းရှိသည်တို့ကို ထုတ်ဖော်ပြောပြသော်လည်းကောင်း၊ ထိမ်ဝှက် ထားသော်လည်းကောင်း အလ္လာဟ်အရှင်မြတ်သည် သင့်တို့အားထိုအကြောင်းအရာများကို စစ်ကြော စီရင်တော်မူမည်။ အပြစ်ဒဏ်ခတ်လိုတော်မူသောသူကို အပြစ်ဒဏ်ခတ်တော်မူမည်။ အလ္လာဟ် အရှင်မြတ်သည် အရာရာကို ပြုစွမ်းနိုင်တော်မူ၏။"
        },
        {
            "chapter": 2,
            "verse": 285,
            "text": "၂၈၅။\tတမန်တော်သည် မိမိအရှင်သခင် ထုတ်ပြန်ချပေးသနားတော်မူသည်ကို ယုံကြည်လေးစား၏။ ယုံကြည်သူတို့လည်းထိုနည်းတူ ယုံကြည်ကြ၏။ သူတို့ အားလုံးပင် အလ္လာဟ်အရှင်မြတ်၏ ကောင်းကင်တမန်တော်များ၊ အရှင်မြတ်၏ ကျမ်းတော်များ၊ အရှင်မြတ်၏လူသားတမန်တော်များကို ယုံကြည်ကြ၏။ အကျွန်ုပ်တို့သည် တမန်တော်အပေါင်းမှ တစ်ဦးဦးကိုမျှ ခွဲခြားခြင်းမပြုဟု သူတို့ ဆိုကြ၏။ ထို့ပြင် သူတို့က အကျွန်ုပ်တို့သည် ကြားရပါ၏။ နာခံပါ၏။ အို - အကျွန်ုပ်တို့အရှင်သခင် အကျွန်ု်ပ်တို့အား အပြစ်လွှတ်တော်မူပါ။ အကျွန်ုပ်တို့သည် အရှင်၏ အထံတော်သို့ ပြန်ရကြပါမည်။"
        },
        {
            "chapter": 2,
            "verse": 286,
            "text": "၂၈၆။\tအလ္လာဟ်အရှင်မြတ်သည် မည်သည့်ဝိညာဉ်အပေါ်သို့မျှ ၎င်း၏အင်အားနှင့်မမျှတသော ဝန်ထုပ်ဝန်ပိုးကို တင်တော်မမူပေ။ ၎င်းသည် မိမိဆည်းပူးခဲ့သော ကိုသိုလ်ကောင်းမှု၏ အကျိုးကို ခံစားရလတ္တံ့။ ထိုနည်းတူ မိမိပြုကျင့်ခဲ့သော အကုသိုလ်မကောင်းမှု၏ အပြစ်ဒုက္ခကိုလည်း ခံစားရလတ္တံ့။ အို - အကျွန်ုပ်တို့၏ အရှင်သခင်၊ အကျွန်ုပ်တို့အား မိမိတို့မေ့လျော့ခြင်းကြောင့် သော်လည်းကောင်း၊ မှားယွင်းခြင်းကြောင့်သော်လည်းကောင်း၊ အပြစ်ဒဏ်ခတ်တော်မမူပါလင့်။ မှားယွင်းခြင်းကြောင့်သော်လည်းကောင်း၊ အပြစ်ဒဏ်ခတ်တော်မမူပါလင့်။ အို - အကျွန်ုပ်တို့၏ အရှင်သခင်၊ ရှေးလူဟောင်းများအပေါ်၌ ကြီးလေးသောဝန်ထုတ်ဝန်ပိုးကြီးကို တင်တော်မူသကဲ့သို့ အကျွန်ုပ်အပေါ်၌ မိမိတို့အင်အားနှင့်မမျှတသောဝန်ထုပ်ကိုတင်တော်မမူပါလင့်။ အကျွန်ုပ်တို့၏ အပြစ်များကို ချေဖျက်တော်မူပါ။ အကျွန်ုပ်တို့ကို အပြစ်လွှတ်တော်မူပါ။ အကျွန်ုပ်အား ကောင်းချီး မင်္ဂလာ ပေးသနားတော်မူပါ။ အရှင်သည် အကျွန်ုပ်တို့ကို စောင့်ရှောက်တော်မူသော အရှင် ဖြစ်တော် မူ၏။ အကျွန်ုပ်တို့အား အောင်စေတော်မူပါ။"
        },
        {
            "chapter": 3,
            "verse": 1,
            "text": "၁။\tအလီဖ်၊ လာမ် မီမ်"
        },
        {
            "chapter": 3,
            "verse": 2,
            "text": "၂။\tအလ္လာဟ်အရှင်မြတ်မှတပါး အခြားအရှင်သခင်မရှိပေ။ အရှင်မြတ်သည် အသက်ရှင်နေတော် မူသောအရှင်၊ နိစ္စထာဝရ တည်ရှိတော်မူသော အရှင်မြတ်တော်မူ၏။"
        },
        {
            "chapter": 3,
            "verse": 3,
            "text": "၃။\tအို - မုဟမ္မဒ် အလ္လာဟ်အရှင်မြတ်သည် လွန်လေပြီးသောအခါကာလ၌ လူသားတို့အား နည်းလမ်း ညွှန်ဖို့ရာ တောင်ရတ်ကျမ်းတော်နှင့် အင်ဂျီလ်ကျမ်းတော်ကို မုချဧကန် ပြဋ္ဌာန်းပေးသနားတော်မူ၏။ ထိုနည်းတူ ကုရ်အာန်ကျမ်းတော်ကို သင့်အား အမှန်ပင်ချပေးသနားတော်မူ၏။ ဤကျမ်းတော်သည် ရှေးကျသောကျမ်းတော်များကို ထောက်ခံအတည်ပြု၏။"
        },
        {
            "chapter": 3,
            "verse": 4,
            "text": "၄။\tအရှင်မြတ်သည် အမှန်နှင့်အမှား၊ အကောင်းနှင့်မကောင်း၊ ခွဲခြားပိုင်းဖြတ်ဖို့ရာ စံနှုန်းတော်ကို ချပေးတော်မူ၏။ မှတ်သားကြလော့။ အကြင်သူတို့သည် အလ္လာဟ်အရှင်မြတ်၏ ဗျာဒိတ်တော်များကို မယုံကြည်အ့ံ။ ထိုသူတို့သည် အလွန်ကြီးလေးသော အပြစ်ဒဏ်တော်ကို ခံစားရကြလတ္တံ့။ အရှင်မြတ် သည် တန်ဖိုးအလွန်ကြီးမား၏။ မကောင်းမှုကို အပြစ်ပေးနိုင်တော်မူ၏။"
        },
        {
            "chapter": 3,
            "verse": 5,
            "text": "၅။\tမှတ်သားကြလော့။ ကမ္ဘာမြေပေါ်၌သော်လည်းကောင်း၊ မိုးကောင်းကင်၌သော်လည်းကောင်းရှိသော အရာဝထ္ထုတစ်စုံတစ်ခုကိုမျှ အလ္လာဟ်အရှင်မြတ်အထံတော်မှ ဖုံးကွယ်၍ မရပေ။"
        },
        {
            "chapter": 3,
            "verse": 6,
            "text": "၆။\tအရှင်မြတ်သည် အလိုတော်အတိုင်း အမိ၏သားအိမ်များအတွင်း၌ သင်တို့၏ရုပ်သွင်ကို ပြုပြင် ဖန်ဆင်းတော်မူ၏။ အရှင်မြတ်မှတပါး အခြားအရှင်သခင်မရှိပေ။ အရှင်မြတ်သည် အနန္တဘုန်း တန်ခိုးတော်သခင်၊ အနန္တဉာဏ်တော်ရှင်ဖြစ်တော်မူ၏။"
        },
        {
            "chapter": 3,
            "verse": 7,
            "text": "၇။\tအို - မုဟမ္မဟ်၊ အရှင်မြတ်သည် သင့်အား ကုရ်အာန်ကျမ်းတော်မြတ်ကို ထုတ်ပြန်ချပေးသနား တော်မူ၏။ ထိုကျမ်းတော်၌ အဓိပ္ပါယ်ရှင်းလင်းသော ဂါထာတော်များ ပါရှိ၏။ ဤဂါထာတော်များ သည် ကုရ်အာန်ကျမ်းတော်မြတ်၏ အခြေခံအုတ်မြစ်ဖြစ်၏။ အခြားဂါထာတော်များကား ပုံဆောင်၍ ဖော်ပြထားသော ဂါထာတော်များဖြစ်ကြ၏။ သို့သော် အကြင်သူတို့၏နှလုံးများ၌ ဒွိဟရှိ၏။ ထိုသူတို့သည် ထိုအဓိပ္ပါယ်ရှုပ်ထွေးနေသော ဂါထာတော်များကို လိုက်နာကြ၏။ သူတို့ရှုပ်ထွေး သော အဓိပ္ပါယ်ကို ရှင်းလင်းအောင်လုပ်ခြင်းအားဖြင့် ဂိုဏ်းဂဏကွဲအောင်ပြုလုပ်ကြ၏။ ဤဂါထာ တော်များ၏ အနက်အဓိပ္ပါယ်ကို အလ္လာဟ်အရှင်မှတပါး မည်သူမျှမသိနိုင်ချေ။ သို့သော် ပညာရှိ တို့က အကျွန်ုပ်တို့သည် ကုရ်အာန်ကျမ်းတော်မြတ်ကို ယုံကြည်ကြပါ၏။ ကျမ်းတော် တစ်စောင်လုံး သည် အကျွန်ုပ်တို့၏ အရှင်သခင်ထံမှ ကျရောက်လာ၏ဟု ဆိုကြ၏။ သို့သော် ပညာရှိတို့သာလျှင် ကျမ်းတော်ကို အမှန်ပင်အရေးစိုက်ကြ၏။"
        },
        {
            "chapter": 3,
            "verse": 8,
            "text": "၈။\tအို - အကျွန်ုပ်တို့၏ အရှင်သခင်၊ အရှင်သည် အကျွန်ုပ်တို့အား လမ်းမှန်ကို ညွှန်ပြတော်မူပြီးမှ အကျွန်ုပ်တို့၏စိတ်နှလုံးများကို လမ်းမှားစေတော်မမူပါနှင့်။ အကျွန်ု်ပ်တို့အပေါ်သို့ အထံတော်မှ ကောင်းချီးမင်္ဂလာချပေးတော်မူပါအရှင်၊ အရှင်သာလျှင် ပေးကမ်းစွန့်ကြံတော်မူသောအရှင် ဖြစ်တော် မူပါ၏အရှင်။"
        },
        {
            "chapter": 3,
            "verse": 9,
            "text": "၉။\tအို - အကျွန်ုပ်တို့၏ အရှင်သည် လူသားတို့ကို နေ့တနေ့၌ စုရုံးတော်မူမည့်အရှင်ဖြစ်တော်မူပါ၏။ ထိုနေ့တော်ကြီး ဆိုက်ရောက်လာမည်ကို ယုံမှားသံသယလုံးဝမရှိနိုင်ပါ။ အလ္လာဟ်အရှင်မြတ်သည် ချိန်းဆိုထားတော်မူသည်ကို ဘယ်သောအခါမှ ဖျက်တော်မမူပေ။"
        },
        {
            "chapter": 3,
            "verse": 10,
            "text": "၁ဝ။\tထိုနေ့တော်ကြီး၌ မိစ္ဆာဒိဋ္ဌိတို့၏ ဥစ္စာပစ္စည်းသော်လည်းကောင်း၊ သားသမီး အခြွေအရံတို့သော် လည်းကောင်း၊ အလ္လာဟ်အရှင်မြတ်၏ မျက်မှောက်ဝယ် ထိုသူတို့ကို အကျိုးမပြုစွမ်းနိုင်ပေ။ သူတို့သည် ငရဲမီးအတွက် ထင်းသာဖြစ်ကြရမည်။"
        },
        {
            "chapter": 3,
            "verse": 11,
            "text": "၁၁။\tသူတို့သည် ဖာရောမင်း၏လူများနှင့် သူတို့ထက်ရှေးကျသော ရှေးလူဟောင်းများကဲ့သို့ ငါအသျှင်၏ ဗျာဒိတ်တော်များကို မယုံကြည်ကြပေ။ ထို့ကြောင့် အလ္လာဟ်အသျှင်မြတ်သည် သူတို့အား ၎င်းတို့၏ အပြစ်များကြောင့် ဖမ်းဆီးတော်မူ၏။ အလ္လာဟ်အသျှင်မြတ်သည် အပြစ်ဒဏ်ခတ်ရာ၌ ခက်ထန်တော်မူ၏။"
        },
        {
            "chapter": 3,
            "verse": 12,
            "text": "၁၂။\tအို...မိုဟမ္မဒ် သင်သည် အယူမှားသူတို့အား ဟောကြားလော့။ ဟယ်-အချင်းတို့ သင်တို့ကို နှိမ်နင်းပြီးလျှင် ငရဲထဲတွင် စုဆောင်းလတ္တံ့။ ငရဲသည် အလွန်ဆိုးဝါးသော နေရာထိုင်ခင်းဖြစ်၏။"
        },
        {
            "chapter": 3,
            "verse": 13,
            "text": "၁၃။\tပြိုင်ဆိုင်တိုက်ခိုက်ကြသော စစ်တပ်ကြီးနှစ်တပ်၌ သင်တို့အဘို့ သက်သေသာဓကတော်တပါး ပါရှိ၏။ တပ်တတပ်က အလ္လာဟ်အသျှင်မြတ်၏လမ်းတော်အတွက် တိုက်ခိုက်ကြ၏။ အခြားတတပ်မှာ မယုံကြည်ကြ၊ အယူမှားကြ၏။ အသျှင်မြတ်၏တပ်သားတော်တို့က သူတို့၏ရန်သူစစ်သည် အလုံးအရင်းသည် ၎င်းတို့ထက် နှစ်ဆရှိကြောင်းကို မျက်ဝါးထင်ထင်မြင်ကြ၏။ ယင်းသို့ အလ္လာဟ်အသျှင်မြတ်သည် အလိုရှိတော်မူသောသူတို့အား အသျှင်၏ စောင့်ရှောက်ခြင်း ကျေးဇူးတော်အားဖြင့် အင်အားထောင့်တင်းစေတော်မူ၏။ မှတ်သားကြလော့။ ဤအကြောင်းအရာ၌ မျက်စိရှိသူတို့အဘို့အရာ သင်ခန်းစာတစောင်ပါရှိ၏။"
        },
        {
            "chapter": 3,
            "verse": 14,
            "text": "၁၄။\tဇနီး၊ မိန်းမ၊ သားသမီး၊ အချွေအရံများ စုဆောင်းထားသော ရွှေပုံ၊ ငွေပုံများ၊ အမျိုးကောင်းသော မြင်းများ၊ ကျွဲ၊ နွား၊ တိရစ္ဆာန်များနှင့် လယ်ယာဥယျာဉ်များကို ပိုင်ဆိုင်ခြင်းမှရသော သာယာ ပျော်ရွှင်မှုကို လူသားတို့အား တင့်တယ်လှပေစေ၏။ ဤအရာဝထ္ထုများသည် လောကီစည်းစိမ်းသာ ဖြစ်ကြ၏။ အလ္လာဟ်အသျှင်မြတ်၊ အသျှင်မြတ်နှင့်မူကား သာလွန်မြင့်မြတ်သော နေရာထိုင်ခင်းရှိ၏။"
        },
        {
            "chapter": 3,
            "verse": 15,
            "text": "၁၅။\tအို...တမန်တော် သင်ဟောကြားလော့။ ဟယ်အချင်းတို့ ထိုအရာထက်သာ၍ မွန်မြတ်သော အရောအကြောင်းကို သင်တို့အား ငါပြောပြရမည်လော။ ဒုစရိုက်မကောင်းမှုကို ကြဉ်ရှောင်သူတို့ အတွက် သူတို့၏ အသျှင်သခင်အထံတော်၌ မြစ်ချောင်းအသွယ်သွယ် စီးဆင်းလျှက်ရှိသော သုခဥယျာဉ်တော်များ၊ သန့်ရှင်းဖြူစင်သော အပေါင်းအဖော်များ၊ အသျှင်မြတ်သနားတော်မူသော ရောင့်ရဲတင်းတိမ်ခြင်းများ ရှိကြ၏။ အလ္လာဟ်အသျှင်မြတ်သည် မိမိ၏ ကျေးတော်မျိုး၊ ကျွန်တော်မျိုး တို့ကို မြင်တော်မူသောအသျှင် ဖြစ်တော်မူ၏။"
        },
        {
            "chapter": 3,
            "verse": 16,
            "text": "၁၆။\tထိုသူတို့သည် အို...အကျွနု်ပ်တို့၏အသျှင်သခင်၊ အကျွနု်ပ်တို့သည် မုချဧကန် ယုံကြည်ကြပါ၏။ အကျွနု်ပ်တို့ကို အပြစ်လွှတ်တော်မူပါ။ အကျွနု်ပ်တို့အား ငရဲမီးဘေးဒဏ်မှလည်း ကာကွယ်တော် မူပါဟု ဆုတောင်းကြ၏။"
        },
        {
            "chapter": 3,
            "verse": 17,
            "text": "၁၇။\tထိုသူတို့သည် သည်းခံကြ၏။ အမှန်စကားကိုသာဆိုကြ၏။ ကျိုးနွံ့နာခံကြ၏။ ထိုသူတို့သည် ဥစ္စာပစ္စည်းများကို သုံးစွဲလှူဒါန်းကြ၏။ အာရုံတက်၌ အပြစ်လွှတ်ဘို့ရာ ဆုတောင်းကြ၏။"
        },
        {
            "chapter": 3,
            "verse": 18,
            "text": "၁၈။\tအလ္လာဟ်အသျှင်မြတ်မှတပါး အခြားအသျှင်သခင်မရှိကြောင်းကို အသျှင်မြတ်ကိုယ်တော်တိုင်ပင် သက်သေခံတော်မူ၏။ ကောင်းကင်တမန်တော်များ၊ ဉာဏ်ပညာရှင်တို့လည်း သက်သေများဖြစ်ကြ ၏။ အလ္လာဟ်အသျှင်မြတ်သည် စကြာဝဠာများကို တရားသဖြင့် ဖန်ဆင်းမွေးမြူထားတော်မူ၏။ အနန္တတန်ခိုးတော်သခင်၊ အနန္တဉာဏ်တော်ရှင်မှတပါး အခြားအသျှင်သခင်မရှိပေ။"
        },
        {
            "chapter": 3,
            "verse": 19,
            "text": "၁၉။\tမှတ်သားကြလော့။ အလ္လာဟ်အသျှင်မြတ် ပြဌာန်းတော်မူသော ဘာသာတရားကား အသျှင်မြတ်အား ကျိုးနွံ့ခြင်းဖြစ်၏။ ရှေးကျမ်းတော်များကိုရရှိသောသူတို့သည် အချင်းချင်း ပြစ်မှားကြခြင်းကြောင့် ပညာအလင်းရောင်ကိုရရှိပြီးနောက်မှသာလျှင် ကွဲပြားခြားနားကြ၏။ အကြင်သူတို့သည် အသျှင်မြတ်၏ ဗျာဒိတ်တော်များကို မယုံကြည်အံ့။ ထိုသူတို့သည် အလ္လာဟ်အသျှင်မြတ်အား စစ်ကြောစီရင်ခြင်း၌ အလွန်ထက်မြက် မြန်ဆန်တော်မူသည်ကို တွေ့ကြရမည်။"
        },
        {
            "chapter": 3,
            "verse": 20,
            "text": "၂ဝ။\tထို့ပြင်၊ အို-မိုဟမ္မဒ်၊ သူတို့သည် သင်နှင့်စကားအချေအတင်ပြောဆိုလျှင် သင်ဟောကြားလော့။ ဟယ်အချင်းတို့၊ အကျွနု်ပ်နှင့် အကျွနု်ပ်နောက်လိုက်သည် အလ္လာဟ်အသျှင်မြတ်ကို ကျိုးနွံ့နာခံပါ ၏။ ထို့ပြင် သင်သည် ကျမ်းတော်ရရှိပြီးသူတို့နှင့် စာမတတ်သောသူတို့အား ဟယ်အချင်းတို့၊ သင်တို့လည်း အသျှင်မြတ်ကို ကျိုးနွံ့နာခံလျှင် သူတို့သည် လမ်းမှန်ကို အမှန်ညွှန်ပြခြင်းခံကြရ၏။ သူတို့သည် အကျိုးနွံ့ဘဲ ကျောခိုင်းသွားလျှင် သင်၏ဝတ္တရားမှာမူကား သူတို့အား တရားဟောကြား ရန်သာဖြစ်၏။ အလ္လာဟ်အသျှင်မြတ်သည် မိမိဘဏ္ဍတို့ကို မြင်တော်မူသောအသျှင် ဖြစ်တော်မူ၏။"
        },
        {
            "chapter": 3,
            "verse": 21,
            "text": "၂၁။\tအို...တမန်တော် အလ္လာဟ်အသျှင်မြတ်၏ ဗျာဒိတ်တော်များကို မယုံကြည်သူများ၊ တမန်တော် များကို မတရားသတ်ဖြတ်သူများ၊ တရားမျှတမှုကိုဆင့်ဆိုသော လူသားများ သတ်ဖြတ်သူများ၊ ဤမိစ္ဆာမိုက်တို့အား သူတို့သည် အလွန်နာကျင်ဘွယ်သောအပြစ်ဒဏ်ကို ခံစားရမည်ဟု သင် ဂတိပြုလော့။"
        },
        {
            "chapter": 3,
            "verse": 22,
            "text": "၂၂။\tထိုသူများသည် မိမိကြိုးပမ်းမှုများ၊ ဤဘဝ၊ နောင်ဘဝ နှစ်ဖြာသောဘဝ၌ အကျိုးမဲ့ အချည်းနှီး ဆုံးရှုံးရသောသူများသာတည်း။ ထို့ပြင် သူတို့မှာ ကူညီစောင်မသူတို့ မရှိချေ။"
        },
        {
            "chapter": 3,
            "verse": 23,
            "text": "၂၃။\tအို...တမန်တော် သင်သည် ရှေးကျမ်းတော်ရသူများအကြောင်းကို မမြင်သလော။ သူတို့သည် အချင်းချင်း ငြင်းခုံကွဲပြားကြ၏။ သူတို့၏ ကွဲပြားမှုကို ကျမ်းတော်အတိုင်းဆုံးဖြတ်ရန် ပြုလုပ်သော အခါ သူတို့အနက် ဂိုဏ်းတဂိုဏ်းက ကျမ်းတော်ကို ကန့်ကွက်ပြီးလျှင် ထွက်သွားကြ၏။"
        },
        {
            "chapter": 3,
            "verse": 24,
            "text": "၂၄။\tယင်းသို့ဖြစ်ရခြင်းသည် သူတို့က ငရဲမီးသည် အကျွနု်ပ်တို့အား ရက်အနည်းငယ်မှတပါး ထိခိုက်မည် မဟုတ်ချေဟု ပြောရဲခြင်းကြောင့်ဖြစ်၏။ သူတို့လုပ်ကြလေ့ရှိသောအရာများသည် သူတို့အား ဘာသာအယူဝါဒနှင့်စပ်လျဉ်း၍ လှည့်စားထားကြ၏။"
        },
        {
            "chapter": 3,
            "verse": 25,
            "text": "၂၅။\tယုံမှားသံသယကင်းသောနေ့တော်ကြီး၌ ထိုသူများသည် အဘယ်သို့ဖြစ်ရလတ္တံ။ ထိုနေ့တော်ကြီး၌ ငါအသျှင်မြတ်သည် သူတို့အားလုံးကို စုရုံးတော်မူမည်။ ထိုနေ့တော်ကြီး၌ သူတို့အား မိမိပြုကျင့်ခဲ့ သည့်အတိုင်း အကျိုးအပြစ်ကို ပြည့်စုံစွာပေးတော်မူလတ္တံ။ သူတို့သည် မတရားညှင်းဆဲခြင်းခံရမည် မဟုတ်ပေ။"
        },
        {
            "chapter": 3,
            "verse": 26,
            "text": "၂၆။\tဟောကြားလော့။ အို...အလ္လာဟ်၊ အချုပ်အခြာပိုင်သတော်မူသောအသျှင်၊ အသျှင်သည် ပေးသနားတော်မူလိုသောသူအား အချုပ်အခြာအာဏာကို ပေးသနားတော်မူပါ၏။ ရုတ်သိမ်းတော် မူလိုသောသူထှံ အချုပ်အခြာအာဏာကို ရုတ်သိမ်းတော်မူပါ၏။ အသျှင်သည် ချီးမြှင့်တော်မူလိုသော သူကို ချီးမြှင့်တော်မူပါ။ နှိမ့်ချတော်မူလိုသောသူကို နှိမ့်ချတော်မူပါ၏။ အသျှင်၏ လက်ဝယ်တော်ဝယ် ကောင်းကြီးမင်္ဂလာအဖြာဖြာပါရှိပါ၏။ အသျှင်သည် အရာရာကို မုချပြုစွမ်းနိုင်တော်မူပါ၏။"
        },
        {
            "chapter": 3,
            "verse": 27,
            "text": "၂၇။\tအသျှင်သည် ညဉ့်ကို နေ့အတွင်းသို့ ဝင်စေတော်မူပါ၏။ နေ့ကိုလည်း ညဉ့်အတွင်းသို့ ဝင်စေတော် မူပါ၏။ သက်ရှိကို သက်မဲ့မှ ဖန်ဆင်းတော်မူပါ၏။ သက်မဲ့ကို သက်ရှိမှ ဖြစ်စေတော်မူပါ၏။ အလိုတော်ရှိသူအား စားနပ်ရိက္ခာကို အတိုင်းအထွာ ပမာဏမရှိ မတွန့်တိုဘဲ ပေးသနားတော်မူပါ၏။"
        },
        {
            "chapter": 3,
            "verse": 28,
            "text": "၂၈။\tယုံကြည်သူတို့သည် မယုံကြည်သူတို့အား ယုံကြည်သူတို့ထက် သာလွန်နှစ်သက်၍ အဆွေခင်ပွန်း မဖွဲ့ကြလင့်။ အကြင်သူတို့သည် ယင်းသို့ပြုကျင့်အံ့။ ထိုသူတို့ကို အလ္လာဟ်အသျှင်မြတ် စောင့်ရှောက်တော်မူမည်မဟုတ်ပေ။ သို့သော် ထိုမိစ္ဆာဒိဌိတို့ထံမှ အကာအကွယ်ယူထားဘိသကဲ့ သို့ မိမိကိုယ်ကိုမိမိ စောင့်ရှောက်သူတို့အား အလ္လာဟ်အသျှင်မြတ် စောင့်ရှောက်တော်မူမည်။ အလ္လာဟ်အသျှင်မြတ်သည် သင်တို့အား အသျှင်မြတ်အားသာလျှင် အာရုံပြုဘို့ရာ ပညတ်တော်မူ၏။ သင်တို့သည် အလ္လာဟ်အသျှင်မြတ်အထံတော်သို့ လာနေကြရ၏။"
        },
        {
            "chapter": 3,
            "verse": 29,
            "text": "၂၉။\tအို...မိုဟမ္မဒ်၊ သင်ဟောကြားလော့။ ဟယ်အချင်းတို့ သင်တို့သည် မိမိတို့စိတ်နှလုံးအိမ်အတွင်း ရှိသည်ကို ထိမ်ဝှက်ထားသော်၎င်း၊ ထုတ်ဖော်သော်၎င်း၊ အလ္လာဟ်အသျှင်သည် ထိုအရာကို သိတော်မူ၏။ အသျှင်မြတ်သည် အထက်ကောင်းကင်ဘုံတွင်ရှိသောအရာကို သိတော်မူ၏။ အောက်ကမ္ဘာမြေပေါ်ဝယ်ရှိသောအရာကိုလည်း သိတော်မူ၏။ အလ္လာဟ်အသျှင်မြတ်သည် အရာခပ်သိမ်းကုန်တို့ကို ပြုစွမ်းနိုင်တော်မူ၏။"
        },
        {
            "chapter": 3,
            "verse": 30,
            "text": "၃ဝ။\tဝိညာဉ်တိုင်းသည် မိမိဆည်းပူးခဲ့သော သုစရိုက် ကောင်းမှုအားလုံးနှင့်သော်လည်းကောင်း၊ မိမိကျူးလွန်ခဲ့သော ဒုစရိုက် မကောင်းမှုအားလုံးနှင့်သော်လည်းကောင်း၊ ရင်ဆိုင်တွေ့ရသော နေ့တော်ကြီး၌ ထိုသူတိုင်းသည် ထိုအကုသိုလ်မကောင်းမှုနှင့် လွန်စွာကွားဝေးဘို့ကို တောင့်တကြ လိမ့်မည်။ အလ္လာဟ်အသျှင်မြတ်သည် မိမိအား အာရုံပြုရန် သင်တို့ကို ပညတ်တော်မူ၏။ အလ္လာဟ်အသျှင်မြတ်သည် မိမိ၏ ကျေးတော်မျိုး၊ ကျွန်တော်မျိုးတို့ကို အတိုင်းထက်အလွန် သနားကြင်နာတော်မူ၏။"
        },
        {
            "chapter": 3,
            "verse": 31,
            "text": "၃၁။\tအို...မိုဟမ္မဒ် သင်သည် လူသားတို့အား ဟောကြားလော့။ ဟယ်အချင်းတို့ သင်တို့သည် အလ္လာဟ်အသျှင်မြတ်ကို ကြည်ညိုမြတ်နိုးလျှင် ငါဆုံးမသြဝါဒကို နာခံကြလော့။ အလ္လာဟ်အသျှင်မြတ်သည် သင်တို့ကို ချစ်ခင်မြတ်နိုးတော်မူမည်။ သင်တို့၏အပြစ်များကို လွှတ်တော် မူမည်။ အလ္လာဟ်အသျှင်မြတ်သည် အပြစ်လွှတ်တော်မူသောအသျှင်၊ ကောင်းကြီးမင်္ဂလာ ပေးသနားတော်မူသောအသျှင် ဖြစ်တော်မူ၏။"
        },
        {
            "chapter": 3,
            "verse": 32,
            "text": "၃၂။\tအို...တမန်တော်ဟောကြားလော့။ ဟယ်အချင်းတို့ အလ္လာဟ်အသျှင်မြတ်နှင့် အသျှင်မြတ်၏ တမန်တော်ကို လေးစားနားထောင်ကြလော့။ သို့သော် သူတို့သည် နားမထောင် ကျောခိုင်းသွားမူ အလ္လာဟ်အသျှင်မြတ်သည် မိစ္ဆာမိုက်တို့အား မြတ်နိုးတော်မမူကြောင်းကို မှတ်သားကြလော့။"
        },
        {
            "chapter": 3,
            "verse": 33,
            "text": "၃၃။\tအလ္လာဟ်အသျှင်မြတ်သည် တမန်တော်အာဒမ်၊ တမန်တော်နူဟို၊ တမန်တော်အီဗရာဟီမ်၏ အဆက်အနွယ်နှင့် အင်မရာန်၏အဆက်အနွယ်တို့ကို မိမိ၏ အခြားကျေးတော်မျိုး၊ ကျွန်တော်မျိုး များထက် သာလွန်နှစ်သက်မြတ်နိုးတော်မူကြောင်းကို မှတ်သားကြလော့။"
        },
        {
            "chapter": 3,
            "verse": 34,
            "text": "၃၄။\tသူတို့သည် တစ်ဦးမှတစ်ဦး ဆင်းသက်လာကြ၏။ အလ္လာဟ်အသျှင်မြတ်သည် ကြားတော်မူသော အသျှင်၊ သိတော်မူသောအသျှင် ဖြစ်တော်မူ၏။"
        },
        {
            "chapter": 3,
            "verse": 35,
            "text": "၃၅။\tအင်မရာန်၏ဇနီးမိန်းမက အို အကျွနု်ပ်၏အသျှင်သခင် အကျွနု်ပ်၏ဝမ်းတွင်း ကိန်းအောင်းလျှက် ရှိသောသူငယ်အား အသျှင်မြတ်၏အမှုတော်ကို ကောင်းစွာထမ်းဆောင်သူအဖြစ်ဖြင့် အသျှင့်ထံ သစ္စာဆို၍ အပ်ပါ၏။ ထိုအပ်နှံခြင်းကို အကျွနု်ပ်ထံမှ လက်ခံတော်မူပါ အသျှင်မြတ်။ အသျှင်မြတ်သာလျှင် ကြားတော်မူသောအသျှင်၊ သိတော်မူသောအသျှင် အမှန်ပင်ဖြစ်တော်မူပါ၏ဟု ဆုတောင်းသည်ကို မှတ်သားကြလော့။"
        },
        {
            "chapter": 3,
            "verse": 36,
            "text": "၃၆။\tထို့နောက် ထိုမိန်းမသည် သမီးမိန်းကလေးကို ဘွားမြင်သောအခါ သူမသည် အို အကျွနု်ပ်၏ အသျှင်သခင် အကျွနု်ပ်သည် သမီးကိုသာ ဘွားမြင်ပါ၏။ အလ္လာဟ်အသျှင်မြတ်သည် သူမကို ဘွားမြင်သည်ကို ကောင်းစွာသိမြင်တော်မူပါ၏။ ယောကျ်ားနှင့် မိန်းမ မတူပါ။ အကျွနု်ပ်သည် ထို သတို့သမီးအား မရယမ် အမည်ကိုပေးပါ။ သူမနှင့် သူမ၏သားမြေးအဆက်ဆက်ကို အသျှင်မြတ် ကျိန်ဆဲနှင်ထုတ်တော်မူခြင်းခံရသော ရှိုင်တန်မာရ်နတ်၏ဘေးရန်မှ စောင့်ရှောက်တော်မူပါဟု ဆုတောင်း၏။"
        },
        {
            "chapter": 3,
            "verse": 37,
            "text": "၃၇။\tသူမ၏အသျှင်သခင်သည် သူမအား ကောင်းစွာ လက်ခံတော်မူ၏။ သူမအား ကောင်းမွန် သန့်ရှင်းစွာ ကြီးပြင်လာစေတော်မူမည်ဟု သနားကြင်နာခြင်းဖြင့် ဂတိဗျာဒိတ်ပေးတော်မူ၏။ တမန်တော် ဇကရီယာအား သူမကို အုပ်ထိန်းသူအဖြစ်ဖြင့် ခန့်တော်မူ၏။ တမန်တော် ဇကရီယာသည် သူမရှိသော သန့်ရှင်းထူးမြတ်သည့် တိုက်ခန်းထဲသို့ဝင်သောအခါတိုင်း သူမထံ၌ အစားအစာ ရှိသည်ကို တွေ့မြင်ရ၏။ ထို့ကြောင့် သူက အို-မရယမ် ဤအစားအစာသည် ဘယ်ကလာသနည်းဟု မေး၏။ သူမက အလ္လာဟ်အသျှင်မြတ်အထံတော်မှဖြစ်၏။ အလ္လာဟ်အသျှင်မြတ်သည် အလိုတော် ရှိသူအား မတွန့်မတို ရက်ရောစွာ ပေးကမ်းတော်မူပါ၏ဟု ပြန်ပြော၏။"
        },
        {
            "chapter": 3,
            "verse": 38,
            "text": "၃၈။\tထိုအခါ တမန်တော် ဇကရီယာသည် မိမိ၏ အသျှင်သခင်အား ဝတ်ပြုပြီးလျှင် အို အကျွနု်ပ်၏ အသျှင်သခင် အသျှင်မြတ်၏ ကောင်းကြီးမင်္ဂလာတော်အထဲမှ သားကောင်းရတနာ ပေးသနားတော် မူပါ။ အသျှင်သည် ဆုတောင်းခြင်းကို ကြားတော်မူသောအသျှင်ဖြစ်တော်မူပါ၏ဟု ဆုတောင်း၏။"
        },
        {
            "chapter": 3,
            "verse": 39,
            "text": "၃၉။\tတမန်တော် ဇကရီယာသည် ထူးမြတ်သောအဆောင်အတွင်း၌ ဆွလာသ်ဝတ်ပြုနေစဉ် ကောင်းကင် တမန်တော်များပေါ်လာ၍ အို-ဇကရီယာ အလ္လာဟ်အသျှင်မြတ်သည် သင့်အား ယဟယာမည်သော သားရတနာတစ်ဦးရမည့်အကြောင်း သတင်းကောင်းကို ပေးသနားတော်မူ၏။ သူသည် အသျှင်မြတ်၏ ဗျာဒိတ်တော်ကို အတည်ပြုရန်လာမည်။ မြင့်မြတ်သန့်စင်၍ သူတော်ကောင်းတို့၏ တမန်တော်တစ်ပါးဖြစ်မည်ဟု ပြောကြ၏။"
        },
        {
            "chapter": 3,
            "verse": 40,
            "text": "၄ဝ။\tထိုအခါ တမန်တော် ဇကရီယာက အို အကျွနု်ပ်၏အသျှင်သခင် အကျွနု်ပ်သည် အသက်ကြီးပါပြီ။ အကျွနု်ပ်၏ ဇနီးမိန်းမလည်း အမြံုဖြစ်ပါ၏။ သို့ကြောင့် အကျွနု်ပ်သည် သားရတနာကို အဘယ်သို့ ရနိုင်ပါမည်နည်းဟုလျှောက်၏။ ကောင်းကင်တမန်တော်က သင် သားရတနာရမည်မှာ အမှန်ပင် ဖြစ်၏။ အလ္လာဟ်အသျှင်မြတ်သည် အလိုတော်ရှိရာကို စီရင်တော်မူ၏ဟုဆို၏။"
        },
        {
            "chapter": 3,
            "verse": 41,
            "text": "၄၁။\tတမန်တော်က အို...အကျွနု်ပ်၏အသျှင်သခင် အကျွနု်ပ်အား အတိတ်နမိတ်တပါးပေးတော်မူပါ ဟု ဆုတောင်း၏။ ကောင်းကင်တမန်တော်က သင့်အားပေးသောအတိတ်နမိတ်မှာ သင်သည် သုံးရက သုံးရက်တိုင်တိုင် လူသားတို့အား လက်ပြ၊ ခြေပြ၊ မျက်ရိပ်ပြ၍မှတပါး စကားတခွန်း တပါဒမှ ပြောမရခြင်းဖြစ်၏။ သင်သည် မိမိ၏အသျှင်သခင်ကို ကောင်းစွာအာရုံပြုလော့။ နံနက်ရောညပါ အသျှင်မြတ်၏ ဂုဏ်ကျေးဇူးတော်ကို ချီးကျူးလော့ဟု ပြော၏။"
        },
        {
            "chapter": 3,
            "verse": 42,
            "text": "၄၂။\tကောင်းကင်တမန်တော်တို့က အို...မရယမ် မှတ်သားလော့။ အလ္လာဟ်အသျှင်မြတ်သည် သင့်အား ရွေးကောက်တော်မူပြီး သန့်ရှင်းဖြူစင်စေတော်မူပြီး အသျှင်မြတ် ဖန်ဆင်းတော်မူသော မိန်းမများတို့တွင် သင်မအား အလ္လာဟ်အသျှင်မြတ်သည် သာလွန်နှစ်သက်တော်မူပြီ။"
        },
        {
            "chapter": 3,
            "verse": 43,
            "text": "၄၃။\tအို-မရယမ် သင်မသည် မိမိကို ဖန်ဆင်းမွေးမြူတော်မူသောအသျှင်မြတ်ကို ကျိုးနွံ့နာခံလော့။ ဝပ်တွားလော့။ အသျှင်မြတ်အား ညွတ်တွားခစားလော့ဟုပြောကြ၏။"
        },
        {
            "chapter": 3,
            "verse": 44,
            "text": "၄၄။\tအို...မိုဟမ္မဒ် ဤအတ္ထုပ္ပတ်အကြောင်းအရာတော်များသည် သင်၏မျက်ကွယ်၌ဖြစ်သော ရှေးအဖြစ်နောက်ဟောင်းများတည်း။ အဘယ်သူသည် မရယမ်ကို အုပ်ထိန်းရမည်ဟုသိရှိရန် မိမိတို့ ကလောင်တံများကိုပစ်၍ မဲချကြသောအခါ သင်သည် မဲချသူတို့နှင့် အတူမရှိပေ။ ထိုအကြောင်းနှင့် ပတ်သက်၍ သူတို့ အငြင်းအခုံဖြစ်သောအခါလည်း သင်သည် သူတို့နှင့်အတူ မရှိပေ။"
        },
        {
            "chapter": 3,
            "verse": 45,
            "text": "၄၅။\tကောင်းကင်တမန်များက မရယမ်အား ဤသို့ပြောသည်ကိုလည်း သတိပြုလော့။ အို-မရယမ် အလ္လာဟ်အသျှင်မြတ်က သင်မသည် သားရတနာတစ်ဦးရမည့် သတင်းကောင်းစကား ပေးကြား တော်မူ၏။ ထိုသား၏အမည်မှာ မစီဟာအီဆာဖြစ်၏။ ထိုသူသည် ဤဘဝ၊ နောင်ဘဝ နှစ်ဖြသော ဘဝ၌ ထင်ရှားကျော်စော၍ အသျှင်မြတ်ကို နီးကပ်စွာ ဖူးမြော်ရသောသူတို့၏ ဘောင်တွင် အပါအဝင်ဖြစ်ရမည်သာတည်း။"
        },
        {
            "chapter": 3,
            "verse": 46,
            "text": "၄၆။\tသူသည် ပုခက်ထဲကပင် လူသားတို့အား စကားပြောမည်။ လူလားမြောက်၍ အရွယ်ရောက်သော အခါလည်း စကားပြောမည်။ သူသည် အသျှင်မြတ်နှင့် တရားတော်တို့ ကြည်ညိုသူတို့ဘောင်တွင် အပါအဝင်ဖြစ်၏။"
        },
        {
            "chapter": 3,
            "verse": 47,
            "text": "၄၇။\tမရယမ်က အို...အကျွနု်ပ်၏အသျှင်သခင် လူယောကျ်ားတစ်ဦးတစ်ယောက်မှ အကျွနု်ပ်ကိုမထိဘဲ အကျွနု်ပ်သည် အဘယ်သို့ သားရတနာရပါမည်နည်းဟု တင်လျှောက်၏။ အသျှင်မြတ်က သို့ဖြစ်သော်ငြားလည်း သင်မသည် သားရတနာရမည်သာတည်းဟု မိန့်တော်မူ၏။ အလ္လာဟ်အသျှင်မြတ်သည် အလိုတော်ရှိရာကို ဖန်ဆင်းတော်မူ၏။ အသျှင်မြတ်သည် ဝထ္ထုတစ်စုံတစ်ရာကို ကြံတော်မူသောအခါ ထိုအရာအား ဖြစ်စေဟု မိန့်တော်မူ၏။ ထိုအခါ ၎င်းအရာသည် ဖြစ်ပေါ်လာရ၏။"
        },
        {
            "chapter": 3,
            "verse": 48,
            "text": "၄၈။\tအလ္လာဟ်အသျှင်မြတ်သည် သူ့အား တရားတော်၊ ပညာအလင်းရောင် တောင်ရတ်ကျမ်း၊ အင်ဂျီလ်ကျမ်း စသည်တို့ကို သင်ကြားပေးတော်မူမည်။"
        },
        {
            "chapter": 3,
            "verse": 49,
            "text": "၄၉။\tအသျှင်မြတ်သည် သူ့အား အစ္စရာအီလ်အမျိုးသားတို့ထံသို့ တမန်တော်တစ်ပါးအဖြစ်ဖြင့် စေလွှတ်တော်မူမည်။ တမန်တော်အီဆာသည် သူတို့အား ဤသို့ဟောကြား၏။ ဟယ် အချင်းတို့ မှတ်သားကြလော့။ ငါသည် သင်တို့၏အသျှင်သခင်ထံမှ သက်သေသာဓကတော်တစ်ပါးကို ယူဆောင်လာ၏။ မှတ်သားကြလော့။ ငါသည် ရွှံ့မြေစေးမှ ငှက်နှင့်တူသောအရုပ်ကို သင်တို့အဘို့ လုပ်၏။ ထိုငှက်ရုပ်တွင်းမှ အကန်းမွေးထုတ်သူအား မျက်စိအလင်းရောင်ရအောင် ကုသနိုင်၏။ ကုဌနူနာစွဲကပ်သူတို့အား ထိုရောဂါပျောက်ကင်းအောင်ကုသပေးနိုင်၏။ အသျှင်မြတ်၏ အမိန့်တော် အားဖြင့် သေသူများကို ပြန်ရှင်စေနိုင်၏။ ထို့ပြင် သင်တို့သည် မည်သည့်အစာကို စားကြသည်။ မည်သည့်ပစ္စည်းကို အိမ်တွင်စုဆောင်းသိုလှောင်ထားသည်ကို ငါပြောနိုင်၏။ မှတ်သားကြလော့။ သင်တို့သည် ယုံကြည်သူများအဖြစ်ကို ရမည်ဖြစ်ပါလျှင် ဤအချင်းအရာများ၌ သင်တို့အတွက် ဆန်းကြယ်သော သက်သေသာဓကတော်တစ်ပါးရှိ၏။"
        },
        {
            "chapter": 3,
            "verse": 50,
            "text": "၅ဝ။\tတဖန် ငါမလာမီ ကျရောက်လာသော တောင်ရတ်ကျမ်းတော်ကို ထောက်ခံအတဘ်ပြုရန် ငါလာ၏။ သင်တို့အား တရားမဝင်ဟု တားမြစ်ထားသောအချက်တစ်ချို့တို့ကို တရားဝင်ပြုရန် ငါလာ၏။ ငါသည် သင်တို့၏ အသျှင်သခင်အထံတော်မှ နိမိတ်လက္ခဏာတော်တစ်ပါးကို ယူဆောင်လာ၏။ သင်တို့သည် အလ္လာဟ်အသျှင်မြတ်အား ဝတ်ကြေလော့။ ငါ၏ သြဝါဒကို နာခံကြလော့။"
        },
        {
            "chapter": 3,
            "verse": 51,
            "text": "၅၁။\tမှတ်သားကြလော့။ အလ္လာဟ်အသျှင်မြတ်သည် ငါ၏အသျှင်သခင်ဖြစ်တော်မူ၏။ သင်တို့၏ အသျှင်သခင်ကလည်း ဖြစ်တော်မူ၏။ ထို့ကြောင့် အသျှင်မြတ်အား ခဝပ်ကိုးကွယ်ကြလော့။ ယင်းအယူသည် လမ်းမှန်ဖြစ်၏။"
        },
        {
            "chapter": 3,
            "verse": 52,
            "text": "၅၂။\tသို့သော် တမန်တော်အီဆာသည် သူတို့၏ မယုံကြည်မှုကိုသိသောအခါ အဘယ်သူသည် အလ္လာဟ်အသျှင်မြတ်၏ဘက်တော်၌ ငါ့အား ကူညီသူများဖြစ်ကြမည်နည်းဟု ညည်းညူ၏။ သာဝကများက အကျွနု်ပ်တို့သည် အလ္လာဟ်အသျှင်မြတ်အား ကူညီသူများဖြစ်ကြပါမည်။ အကျွနု်ပ်တို့သည် အလ္လာဟ်အသျှင်မြတ်ကို ယုံကြည်ကြပါ၏။ အကျွနု်ပ်တို့သည် အလ္လာဟ်အသျှင်မြတ်အား ကျိုးနွံ့နာခံကြောင်းကို အသျှင်တမန်တော် သက်သေခံပါ။"
        },
        {
            "chapter": 3,
            "verse": 53,
            "text": "၅၃။\tအို-အကျွနု်ပ်တို့၏အသျှင်သခင် အကျွနု်ပ်တို့သည် အသျှင်ထုတ်ပြန်တော်မူသော ကျမ်းတော်မြတ်ကို ယုံကြည်ကြပါ၏။ အကျွနု်ပ်တို့သည် အသျှင်စေလွှတ်တော်မူသော တမန်တော်ကို လိုက်နာပါ၏။ အကျွနု်ပ်တို့အား သက်သေခံသူတို့စာရင်းတွင် ထည့်သွင်းမှတ်သားတော်မူပါဟု ဆုတောင်း၏။"
        },
        {
            "chapter": 3,
            "verse": 54,
            "text": "၅၄။\tမိစ္ဆာဒိဌိတို့သည် ကြံစည်ကြ၏။ အလ္လာဟ်အသျှင်မြတ်လည်း ကြံစည်တော်မူ၏။ အလ္လာဟ်အသျှင်မြတ်သည် ကြံစည်သူအပေါင်းတို့တွင် အထွဋ်အခေါင်ဖြစ်တော်မူ၏။"
        },
        {
            "chapter": 3,
            "verse": 55,
            "text": "၅၅။\tအလ္လာဟ်အသျှင်မြတ် မိန့်ကြားတော်မူသည်မှာ အို-အီဆာ မှတ်သားလော့။ ငါသည် သင့်အား သိမ်းတော်မူမည်။ သင့်ကို ငါ့အထံတော်သို့ တက်စေတော်မူမည်။ ငါသည် သင့်အား မယုံကြည်သူ တို့၏ အညစ်အကြေးမှ ကင်းစင်စေတော်မူမည်။ ငါသည် သင်၏နောက်လိုက်များအား ရှင်ပြန် ထမြောက်ရသောနေ့တော်ကြီးတိုင်အောင် အယူမှားသူတို့ကို လွှမ်းမိုးစေတော်မူမည်။ ထိုနေ့တော်ကြီး၌ သင်တို့အားလုံး ငါ့ထံသို့ ပြန်လာကြရမည်။ ထိုအခါ ငါသည် သင်တို့အလည်တွင် သင်တို့၏ ကွဲလဲငြင်းခုံလေ့ရှိသောအမှုကို စစ်ကြော စီရင်တော်မူမည်။"
        },
        {
            "chapter": 3,
            "verse": 56,
            "text": "၅၆။\tအယူမှားသူတို့အား ငါသည် ဤဘဝ၊ နောင်ဘဝ နှစ်ဘဝလုံး၌ အလွန် ပြင်းထန်ကြီးလေးသော အပြစ်ဒဏ်တော်ကိုခတ်မည်။ သူတို့၌ ကူညီစောင်မသူများရှိကြမည်မဟုတ်ပေ။"
        },
        {
            "chapter": 3,
            "verse": 57,
            "text": "၅၇။\tအကြင်သူတို့သည် ယုံကြည်၍ ကောင်းမှုပွားများ၏။ ထိုသူတို့အား ငါသည် သူတို့၏ လုပ်ခများကို ပြည့်စုံစွာ ပေးသနားတော်မူမည်။ အလ္လာဟ်အသျှင်မြတ်သည် ဒုစရိုက်မှုများကို ကျူးလွန်းသူများအား နှစ်ခြိုက်တော်မမူပေ။"
        },
        {
            "chapter": 3,
            "verse": 58,
            "text": "၅၈။\tအို...တမန်တော် ငါသည် သင့်အား ယခုရွတ်ဖတ်ပြတော်မူသော ဂါထာတော်များသည် နှုတ်ကပတ်တော်နှင့် နက်နဲသိမ်မွေ့သော သတိပေးသြဝါဒတော်တည်း။"
        },
        {
            "chapter": 3,
            "verse": 59,
            "text": "၅၉။\tမှတ်သားကြလော့။ အလ္လာဟ်အသျှင်မြတ်အထံတော်၌ တမန်တော်အီဆာသည် တမန်တော် အာဒမ်ကဲ့သို့ပင်ဖြစ်၏။ အသျှင်မြတ်သည် သူ့အား မြေမှုန့်မှ ဖန်ဆင်းတော်မူ၏။ အသျှင်မြတ်သည် သူ့အား သင်ဖြစ်ပေါ်လာလော့ဟု မိန့်တော်မူ၏။ ထိုအခါ သူဖြစ်ပေါ်လာရ၏။"
        },
        {
            "chapter": 3,
            "verse": 60,
            "text": "၆ဝ။\tအို...မိုဟမ္မဒ် ဤအတ္ထုပတ္တိသည် သင်၏အသျှင်သခင်ထံမှ အမှန်ပင်ကျရောက်လာ၏။ ထို့ကြောင့် သင်သည် ဒွိဟဖြစ်သူတို့၏ဘောင်တွင် မပါဝင်လင့်။"
        },
        {
            "chapter": 3,
            "verse": 61,
            "text": "၆၁။\tအကြင်သူသည် သင့်ထံသို့ အလင်းပြကျမ်းတော်ရောက်လာပြီးမှ ဤအကြောင်းနှင့်စပ်လျဉ်း၍ သင်နှင့်ငြင်းခုံခြင်းပြု၏။ ထိုသူအား သင်ဟောကြားလော့။ ဟယ် အချင်းတို့ လာကြလော့။ ငါတို့သည် ငါတို့သားများ၊ သင်တို့သားများ၊ ငါတို့မိန်းမများ၊ သင်တို့မိန်းမများ၊ ငါတို့၊ သင်တို့အားလုံးကို ခေါ်ပြီးလျှင် အကျွနု်ပ်တို့၏အသျှင်သခင်အား ကျိုးနွံ့ရိုသေလေးမြတ်စွာဝတ်ပြု၍ မုသားဆိုသူတို့အပေါ်သို့ အသျှင်မြတ်၏ ကျိန်ဆဲတော်မူခြင်း ဆိုက်ရောက်စေသော်ဟု ဆုတောင်းကြစို့။"
        },
        {
            "chapter": 3,
            "verse": 62,
            "text": "၆၂။\tမှတ်သားကြလော့။ ဤအကြောင်းအရာသည် အမှန်ပင် မှန်ကန်သောအကြောင်းအရာတော်များ တည်း။ အလ္လာဟ်အသျှင်မြတ်မှတပါး အခြားအသျှင်သခင်မရှိပေ။ မှတ်သားကြလော့။ အလ္လာဟ်အသျှင်မြတ်သည် အနန္တဘုန်းတန်ခိုးတော်သခင်၊ အနန္တဉာဏ်တော်ရှင် ဖြစ်တော်မူ၏။"
        },
        {
            "chapter": 3,
            "verse": 63,
            "text": "၆၃။\tအကယ်၍ ထိုသူတို့သည် မယုံကြည် ကျောခိုင်းသွားလျှင် အလ္လာဟ်အသျှင်မြတ်သည် ဒုစရိုက် မတရားမှုကို ကျူးလွန်သူများကို ကောင်းစွာသိတော်မူ၏။"
        },
        {
            "chapter": 3,
            "verse": 64,
            "text": "၆၄။\tအို...တမန်တော် ဟောကြားလော့။ အို...ရှေးကျမ်းတော်ရရှိသူတို့ သင်တို့နှင့် ငါတို့သည် အလ္လာဟ်အသျှင်မြတ်မှတစ်ပါး အခြားတစ်စုံတစရာကို မကိုးကွယ်ကြောင်း အသျှင်မြတ်နှင့် ဘက်စပ်သူမထားကြောင်း၊ အကျွနု်ပ်တို့အထဲမှ တစ်စုံတစ်ယောက်မှ အလ္လာဟ်အသျှင်မြတ်မှတစ်ပါး အခြားသူများကို အသျှင်သခင်ဟု မယူကြောင်း ဂတိစာချုပ် ချုပ်ဆိုကြပါစို့။ အကယ်၍ သူတို့သည် သဘောမတူ ကျောခိုင်းသွားကြလျှင် သူတို့အား ဟောကြားလော့။ အကျွနု်ပ်တို့သည် အလ္လာဟ်အသျှင်မြတ်အား ကျိုးနွံ့နာခံသူများဖြစ်ကြောင်းကို သက်သေခံကြလော့။"
        },
        {
            "chapter": 3,
            "verse": 65,
            "text": "၆၅။\tအို...ရှေးကျမ်းတော်ရရှိသူတို့ တောင်ရတ်ကျမ်းတော်၊ အင်ဂျီလ်ကျမ်းတော်တို့ကို တမန်တော် အီဗရာဟီမ်၏လက်ထက်တော်အတွင်း ချပေးတော်မမူငြားသော်လည်း သင်တို့သည် ထိုတမန်တော်အကြောင်းကို အဘယ်ကြောင့် အငြင်းအခုံပြုလုပ်မည်နည်း။ သင်တို့၌ အသိဉာဏ် မရှိသလော။"
        },
        {
            "chapter": 3,
            "verse": 66,
            "text": "၆၆။\tမှတ်သားကြလော့။ သင်တို့သည် မိမိအနည်းငယ်မျှသိသောအကြောင်းအရာကို အခြေအတင် ပြောဆိုငြင်းခုံကြသူများဖြစ်ကြ၏။ သင်တို့လုံးဝမသိသော အကြောင်းအရာကို အဘယ့်ကြောင့် ငြင်းခုံကြသနည်း။ အလ္လာဟ်အသျှင်မြတ်သည် သိတော်မူ၏။ သင်တို့ကား မသိကြပေ။"
        },
        {
            "chapter": 3,
            "verse": 67,
            "text": "၆၇။\tတမန်တော် အီဗရာဟီမ်သည် ရဟူဒီအမျိုးသားလည်းမဟုတ်။ ခရစ်ယာန်ဘာသာဝင်မျိုးသားလည်း မဟုတ်။ သို့သော် သူသည် အလ္လာဟ်အသျှင်မြတ်ကို ကျိုးနွံ့ယုံကြည်၍ ဖြောင့်မတ်မှန်ကန်သော သူမြတ်ဖြစ်၏။ ထို့ပြင် သူသည် ဆင်းတုရုပ်ပွားကိုးကွယ်သောသူတို့ဘောင်တွင် မပါဝင်ပေ။"
        },
        {
            "chapter": 3,
            "verse": 68,
            "text": "၆၈။\tတမန်တော် အီဗရာဟီမ်နှင့် အနီးစပ်ဆုံးသောသူတို့မှာ သူ့ကို လိုက်နာသူများ၊ တမန်တော် မိုဟမ္မဒ်၊ သူနှင့်အတူ ယုံကြည်သူများဖြစ်ကြ၏။ အလ္လာဟ်အသျှင်မြတ်သည် ယုံကြည်သူများအား ကာကွယ် စောင့်ရှောက်သော အဆွေခင်ပွန်းဖြစ်တော်မူ၏။"
        },
        {
            "chapter": 3,
            "verse": 69,
            "text": "၆၉။\tရှေးကျမ်းတော်ကိုရရှိသူများအနက် လူတစ်စုသည် သင်တို့အား လမ်းလွဲသွားဘို့ရာ လိုလားကြ၏။ သူတို့သည် မိမိတို့ကိုယ်မှတပါး မည်သူ့ကိုမှ လမ်းမှားသို့မသွားစေနိုင်ပေ။ သို့သော် သူတို့သည် မသိမမြင်နိုင်ပေ။"
        },
        {
            "chapter": 3,
            "verse": 70,
            "text": "၇ဝ။\tအို-ရှေးကျမ်းတော်ကိုရရှိသူတို့ သင်တို့သည် အလ္လလာဟ်၏နှုတ်ကပတ်တော်များ မှန်ကန်ကြောင်းကို ဝန်ခံပြီးနောက် အဘယ်ကြောင့် ထိုနှုတ်ကပတ်တော်များကို မယုံကြည်ကြသနည်း။"
        },
        {
            "chapter": 3,
            "verse": 71,
            "text": "၇၁။\tအို-ရှေးကျမ်းတော်ကိုရရှိသူတို့ သင်တို့သည် အဘယ်ကြောင့် အမှားနှင့်အမှန်ကို ရှုပ်ထွေးရောနှော ကြသနည်း။ အဘယ်ကြောင့် အမှန်တရားသိလျှက်နှင့် ကွယ်ဝှက်ထားကြသနည်း။"
        },
        {
            "chapter": 3,
            "verse": 72,
            "text": "၇၂။\tရှေးကျမ်းတော်ရရှိသူများအနက် လူတစ်စုက အချင်းတို့ အသင်တို့သည် နံနက်အချိန်၌ ယုံကြည်သူတို့အား ချပေးတော်မူသောကျမ်းတော်ကို ယုံကြည်ကြလော့။ ညနေချမ်းအချိန်၌မူကား ထိုကျမ်းတော်ကို ဖယ်ရှားစွန့်ပစ်ကြလော့။ သို့မှသာလျှင် သူတို့သည် ၎င်းတို့ဘာသာကိုစွန့်၍ ငါတို့ဘက်သို့ ပြန်လာကြလတ္တံ။"
        },
        {
            "chapter": 3,
            "verse": 73,
            "text": "၇၃။\tသင်တို့သည် မိမိတို့ဘာသာအယူဝါဒကို လိုက်နာသူမှတစ်ပါး အခြားသူတို့ကို မယုံကြည်ကြလင့်ဟြု ပြောဆိုကြ၏။ အို-မိုဟမ္မဒ် သင်ဟောကြားလော့။ မှတ်သားကြလော့။ အလ္လာဟ်အသျှင်၏ ညွှန်ပြချက်သာလျှင် ညွှန်ပြချက်အစစ်အမှန်ဖြစ်၏။ ရှေးကျမ်းတော်ရရှိသူများက အချင်းတို့ သင်တို့အားပေးသနားတော်မူသော တရားတော်ကို အခြားသူတို့အား ပေးသနားတော်မူသည် မယုံကြည်ကြလင့်။ သူတို့သည် သင်တို့နှင့် သင်တို့၏ အသျှင်သခင်ရှေ့တော်ဝယ် ငြင်းခုံကြမည်ကို လည်း မယုံကြည်ကြလင့်ဟု ဆိုကြ၏။ အို-မိုဟမ္မဒ် ဟောကြားလော့။ ဟယ် အချင်းတို့ ကောင်းကြီး မင်္ဂလာတော်သည် အလ္လာဟ်အသျှင်တမြတ်၏ တန်ခိုးလက်တော်၌သာရှိ၏။ အသျှင်မြတ်သည် အလိုရှိတောည်မူသောသူအား ပေးကမ်းစွန့်ကြဲတော်မူ၏။ အရာခပ်သိမ်းကုန်တို့ကို အရေးစိုက်တော် မူသောအသျှင်ဖြစ်တော်မူ။"
        },
        {
            "chapter": 3,
            "verse": 74,
            "text": "၇၄။\tအသျှင်မြတ်သည် ရွေးချယ်တော်မူလိုသောသူကို မိမိ၏ကောင်းကြီးမင်္ဂလာတော်အတွက် ရွေးချယ် တော်မူ၏။ အလ္လာဟ်သည် အတိုင်းအတာမရှိသော ဆုတော်ရှင်ဖြစ်တော်မူ၏။"
        },
        {
            "chapter": 3,
            "verse": 75,
            "text": "၇၅။\tရှေးကျမ်းတော်ရရှိသူများအနက် ယုံကြည်ရသူလည်းရှိ၏။ သူအား သင်ရွှေငွေရတနာ အမြောက် အများကို အပ်နှံလျှင် ထိုသူသည် သင်အား ထိုပစ္စည်းဥစ္စာကို ပြန်ပေးမည်။ သူတို့အနက် မယုံကြည် ရသူလည်းရှိ၏။ ထိုသူအား သင်သည် ရွှေစကလေးကို အပ်နှံထားသော် သူသည် ၎င်းအား သင် စောင့်ကြည့်မနေလျှင် ထိုရွှေကို သင့်အားပြန်ပေးမည်မဟုတ်ပေ။ သူတို့က ယင်းသို့ပြုကျင့်သည့် အကြောင်းကား ရဟူဒီလူမျိုးမဟုတ် သူတို့အပေါ်တွင် အကျွနု်ပ်တို့၏ ဝတ္တရားမရှိပေဟု ပြောဆိုခြင်း ကြောင့်ဖြစ်၏။ သူတို့သည်သိလျက်နှင့် အလ္လာဟ်အသျှင်မြတ်နှင့် စပ်လျဉ်း၍ မဟုတ်မလျား ပြောဆိုကြ၏။"
        },
        {
            "chapter": 3,
            "verse": 76,
            "text": "၇၆။\tအမှန်မှာ အလ္လာဟ်အသျှင်မြတ်ရွေးကောက်တော်မူသောသူသည် မိမိ၏ဂတိသစ္စာကို စောင့်ထိန်း၍ ဒုစရိုက်မကောင်းမှုကို ရှောင်ရှားသောသူဖြစ်၏။ အကြောင်းမူကား အလ္လာဟ်အသျှင်မြတ်သည် ဒုစရိုက်မှုကို ရှောင်ကြဉ်သူအား မြတ်နိုးတော်မူ၏။"
        },
        {
            "chapter": 3,
            "verse": 77,
            "text": "၇၇။\tမှတ်သားကြလော့။ အကြင်သူတို့သည် အလ္လာဟ်အသျှင်မြတ်နှင့်ထားသည့် ပဋိညာဉ်ကိုသော် လည်းကောင်း၊ မိမိတို့ဂတိသစ္စာများကိုသော်လည်းကောင်း၊ အဘိုးမထားဘဲ လောကီအကျိုး စီးပွားအနည်းငယ်ကို ထိုဂတိသစ္စာများနှင့် ဝယ်ချမ်း၏။ ထိုသူသည် နောင်ဘဝအကျိုး၌ တစ်စုံတစ်ရာ ဝေစုရှိမည်မဟုတ်ပေ။ အလ္လာဟ်အသျှင်မြတ်သည် ရှင်ပြန်ထမြောက်ရသောနေ့တော်ကြီး၌ သူတို့ကို စကားပြောတော်မူမည်မဟုတ်။ ရှုစားတော်မူမည်လည်းမဟုတ်ပေ။ သန့်ရှင်းစင်ကြယ်စေတော်မူမည် လည်းမဟုတ်ပေ။ သူတို့သည် အလွန်ပြင်းထန်နာကျင်သောဒဏ်တော်ကို ခံစားရမည်သာတည်း။"
        },
        {
            "chapter": 3,
            "verse": 78,
            "text": "၇၈။\tထို့ပြင် မှတ်သားကြလော့။ ရှေးကျမ်းတော်ရရှိသူများအနက် လူတစ်စုသည် တရားတော်ကို မှောက်လှန်ပြောဆိုကြ၏။ သူတို့သည် မိမိတို့ပြောဆိုချက်သည် ကျမ်းတော်မှဖြစ်သည်ဟု သင် ယူဆစေရန် ယင်းသို့လုပ်ကြံပြောဆိုကြ၏။ သူတို့ပြောဆိုချက်သည် ကျမ်းတော်မှမဟုတ်ပေ။ ထို့ပြင် သူတို့က ကျွနု်ပ်တို့ဟောပြောချက်သည် အလ္လာဟ်အသျှင်မြတ်၏ ဗျာဒိတ်တော်ဖြစ်၏ဟူ၍ ဆိုကြ၏။ သို့သော် ယင်းသို့မဟုတ်ပေ။ သူတို့သည် သိလျက်နှင့် အလ္လာဟ်အသျှင်မြတ်နှင့်စပ်လျဉ်း၍ မုသား ပြောကြ၏။"
        },
        {
            "chapter": 3,
            "verse": 79,
            "text": "၇၉။\tအကြင်သူအား အလ္လာဟ်အသျှင်မြတ်သည် ကျမ်းတော်မြတ်၊ ပညာအလင်းရောင်၊ တမန်တော် ဂုဏ်ထူးတို့ဖြင့် ချီးမြှင့်တော်မူအံ့။ ထိုသူသည် လူသားတို့အား ဟယ် အချင်းတို့ သင်တို့သည် အလ္လာဟ်အသျှင်မြတ်၏ ကျေးတော်မျိုး၊ ကျွန်တော်မျိုးမဟုတ်ဘဲ ငါ၏ကျေးကျွန်ဖြစ်ကြလော့ဟု မည်သည့်နည်းနှင့်မှ ပြောဆိုမည်မဟုတ်ပေ။ သို့သော် သူသည် ဟယ် အချင်းတို့ သင်တို့သည် ကျမ်းတော်ကို သွန်သင်ပေးခြင်းခံရသောကြောင့်သော်လည်းကောင်း၊ ကျမ်းတော်ကို အမြဲလေ့လာ ခြင်းကြောင့်သော်လည်းကောင်း၊ သင်တို့သည် အသျှင်သခင် အလ္လာဟ်အသျှင်မြတ်၏ သစ္စာရှိသော ကျေးကျွန်များဖြစ်ကြလော့ဟု ဟောကြား၏။"
        },
        {
            "chapter": 3,
            "verse": 80,
            "text": "၈ဝ။\tထို့ပြင် ထိုသူမြတ်သည် သင်တို့အား ကောင်းကင်တမန်တော်များနှင့် လူသားတမန်တော်များကို အသျှင်သခင်အဖြစ်ဖြင့် ကိုးကွယ်ခိုင်းမည်မဟုတ်ပေ။ သင်တို့သည် အလ္လာဟ်အသျှင်မြတ်အား ကျိုးနွံ့ပြီးနောက် သင်တို့အား မယုံကြည်ရန် ဆင့်ဆိုမည်လော။"
        },
        {
            "chapter": 3,
            "verse": 81,
            "text": "၈၁။\tအလ္လာဟ်အသျှင်မြတ်သည် တမန်တော်တို့နှင့် ပဋိညာဉ်ဖွဲ့တော်မူသောအခါ အသျှင်မြတ်က အို-တမန်တော်တို့ သင်တို့သည် ငါပေးသနားတော်မူသော ကျမ်းတော်နှင့် ပညာအလင်းရောင်ကို ကြည့်ရှု့ကြလော့။ နောင်ကာလတွင် သင်တို့ထံသို့ တမန်တော်တစ်ပါးလာလိမ့်မည်။ ထိုတမန်တော် သည် သင်တို့ရရှိပြီးသောကျမ်းတော်ကို ထောက်ခံအတည်ပြုသူဖြစ်မည်။ သင်တို့သည် ယုံကြည်ကြ လော့။ ဒိဌဆက်ဆက် ကူညီရိုင်းပင်းကြလော့ဟု မိန့်တော်မူ၏။ ထို့နောက် အသျှင်မြတ်က ဟယ် တမန်တော်တို့ သင်တို့ သဘောတူကြသလော။ ဤကိစ္စ၌ ငါသည် သင်တို့အား ပေးကမ်းတော်မူသော ငါ၏ ဝန်ထုပ်ဝန်ပိုးကို ထမ်းရွက်ကြမည်လောဟု မိန့်တော်မူ၏။ သူတို့က အကျွနု်ပ်တို့ သဘောတူ ကြပါ၏ဟု တင်လျှောက်ကြ၏။ တဖန် အသျှင်မြတ်က သင်တို့သည် သက်သေခံကြလော့။ ငါလည်း သင်တို့နှင့်အတူတကွ သက်သေခံသူဖြစ်တော်မူမည်ဟု မိန့်တော်မူ၏။"
        },
        {
            "chapter": 3,
            "verse": 82,
            "text": "၈၂။\tထို့နောက် အကြင်သူတို့သည် မိမိတို့ ဂတိသစ္စာကို ဖျက်အံ့။ ထိုသူတို့သည် မယုံကြည်သူများ ဖြစ်ကြမည်သာတည်း။"
        },
        {
            "chapter": 3,
            "verse": 83,
            "text": "၈၃။\tမိုးကောင်းကင်နှင့် ကမ္ဘာမြေပေါ်ဝယ် ရှိရှိသမျှတို့သည် သဘောတူသည်ဖြစ်စေ၊ မတူသည်ဖြစ်စေ အလ္လာဟ်အသျှင်မြတ်ကို ကျိုးနွံ့နာခံပါလျက် ထိုသူတို့သည် အသျှင်မြတ်၏ သာသနာတော်မှတစ်ပါး အခြားသောသာသနာကို ရှာမှီးကြသလော။ သူတို့သည် အသျှင်မြတ်အထံတော်သို့ ပြန်ကြရမည်သာ တည်း။"
        },
        {
            "chapter": 3,
            "verse": 84,
            "text": "၈၄။\tအို-မိုဟမ္မဒ် ဟောကြားလော့။ အကျွနု်ပ်တို့သည် အလ္လာဟ်အသျှင်မြတ်နှင့် အသျှင်က အကျွနု်ပ်တို့အား ချပေးသနားတော်မူသော ကုရ်အာန်ကျမ်းတော်မြတ်၊ တမန်တော်အီဗရာဟီမ်၊ တမန်တော် အစ္စလာအီလ်၊ တမန်တော်အစ္စဟတ်၊ တမန်တော်ရာကွတ်၊ တမန်တော်ရာကွတ်၏ သား,မြေး,မြစ် တို့အား ချပေးတော်မူသော ကျမ်းတော်များကို ယုံကြည်ကြပါ၏။ တမန်တော်မူဆာ၊ တမန်တော် အီဆာနှင့် အခြားတမန်တော်များကို သူတို့၏အသျှင်သည် ချပေးသနားတော်မူသော ကျမ်းတော် များကိုလည်း ယုံကြည်ကြ၏။ အကျွနု်ပ်တို့သည် တမန်တော်တို့စပ်ကြား၌ ခွဲခြားပြုကြပါ။ အကျွနု်ပ်တို့သည် မိမိကိုယ်ကို အလ္လာဟ်အသျှင်မြတ်အား ပုံအပ်ကြပါ၏။ ကျိုးနွံ့နာခံကြပါ၏။"
        },
        {
            "chapter": 3,
            "verse": 85,
            "text": "၈၅။\tအကြင်သူသည် အလ္လာဟ်အသျှင်မြတ်အား ကျိုးနွံ့နာခံခြင်းမှတစ်ပါး အခြားဘာသာအယူဝါဒကို ရှာမှီးအံ့။ အသျှင်မြတ်သည် ထိုသူ၏အယူဝါဒကို နှစ်ခြိုက်တော်မမူပေ။ ထိုသူသည် နောင်တမလွန် ဘဝ၌ ပျက်စီးဆုံးရှုံးရသူဖြစ်မည်သာတည်း။"
        },
        {
            "chapter": 3,
            "verse": 86,
            "text": "၈၆။\tအကြင်လူမျိုးတစ်မျိုးသည် မှန်သောတရားတော်ကို ယုံကြည်ပြီးသော်လည်းကောင်း၊ တမန်တော် မိုဟမ္မဒ်သည် တမန်တော်အစစ်ဖြစ်ကြောင်းကို သက်သေခံပြီးမှသော်လည်းကောင်း၊ အလ္လာဟ်အသျှင်မြတ်သည် အချုပ်အခြာအာဏာပိုင်သတော်မူခြင်းကို ထင်ရှားသော သက်သေ သာဓကများရပြီးမှသော်လည်းကောင်း၊ မိစ္ဆာအယူဝါဒဘက်သို့ လွှဲပြောင်းသွားကြ၏။ ထိုသူတို့ကို အလ္လာဟ်အသျှင်မြတ်သည် အဘယ်သို့ လမ်းညွှန်တော်မူမည်နည်း။ အလ္လာဟ်အသျှင်မြတ်သည် မတရားမှုပြုကျင့်သည့်လူစုကို လမ်းပြတော်မမူပေ။"
        },
        {
            "chapter": 3,
            "verse": 87,
            "text": "၈၇။\tဤသူမိုက်တို့မူကား သူတို့ခံစားရမည့် လက်စားဒဏ်သည် သူတို့အပေါ်သို့ အလ္လာဟ်အသျှင်မြတ်၏ ကျိန်ဆဲတော်မူခြင်း၊ ကောင်းကင်တမန်တော်များနှင့် လူသားတို့၏ ကျိန်ဆဲခြင်းစသည့် ကျိန်ဆဲခြင်းများ စုပေါင်းကျရောက်ခြင်းဖြစ်၏။"
        },
        {
            "chapter": 3,
            "verse": 88,
            "text": "၈၈။\tသူတို့သည် ထိုကျိန်ဆဲခြင်း၊ လက်စားဒဏ်ကို ခံစားရမည်။ သူတို့၏ အပြစ်ဒဏ်ကို လျှော့ပေါ့မည် မဟုတ်ပေ။ သူတို့၏အပြစ်ဒဏ်ကို ရွှေ့ဆိုင်းထားမည်လည်းမဟုတ်ပေ။"
        },
        {
            "chapter": 3,
            "verse": 89,
            "text": "၈၉။\tသို့သော် တရားသံဝေဂရရှိပြီးနောက် မှန်ကန်မှုကို ကြိုးပမ်းအားထုတ်သူတို့ကား ယင်းသို့ မခံစားရ ပေ။ မှတ်သားကြလော့။ အလ္လာဟ်အသျှင်မြတ်သည် အပြစ်လွှတ်တော်မူသော ကောင်းကြီးမင်္ဂလာ ပေးသနားတော်မူသောအသျှင်ဖြစ်တော်မူ၏။"
        },
        {
            "chapter": 3,
            "verse": 90,
            "text": "၉ဝ။\tမှတ်သားကြလော့။ အကြင်သူတို့သည် ယုံကြည်ပါသည်ဟု သစ္စာဆိုပြီးနောက် မယုံကြည်သူ ဖြစ်ကြ၏။ ထိုသူတို့၏ မယုံကြည်မှုသည် ကြီးမားပြင်းတန်လာ၏။ ထိုသူတို့၏ ဝန်ချတောင်းပန်ခြင်းကို လက်ခံမည်မဟုတ်ပေ။ ဤသူများသည် လမ်းမှားသွားသူများဖြစ်ကြ၏။"
        },
        {
            "chapter": 3,
            "verse": 91,
            "text": "၉၁။\tမှတ်သားကြလော့။ အကြင်သူတို့သည် မယုံကြည်သူများဖြစ်ကြ၍ မိစ္ဆာအယူဝါဒ၌ပင် အသက်ကုန် ကြ၏။ ထိုသူတို့သည် မိမိအပြစ်လွတ်အောင် ရွှေသားပကတိကို ကမ္ဘာမြေကြီးနှင့်ချိန်စက်၍ လျော်ကြေးပေးသော်လည်း ထိုလျော်ကြေးကို လက်ခံမည်မဟုတ်ပေ။ သူတို့၏ အပြစ်ဒဏ်မှာ အလွန်ပြင်းပြနာကျင်ဘွယ်ဖြစ်လတ္တံ။ ထို့ပြင် သူတို့၌ ကူညီစောင်မသူများရှိမည်မဟုတ်ပေ။"
        },
        {
            "chapter": 3,
            "verse": 92,
            "text": "၉၂။\tသင်တို့သည် မိမိတို့မြတ်နိုးသော ဥစ္စာပစ္စည်းများမှ မပေးကမ်းမစွန့်ကြဲသမျှ ကာလပတ်လုံး အသျှင်မြတ်နှင့် တရားတော်ကို ကြည်ညိုသည့် ကောင်းမြတ်ခြင်းကိုရမည်မဟုတ်။ သင်တို့ လှူဒါန်းသမျှကို အလ္လာဟ်အသျှင်မြတ်သည် သိမြင်တော်မူ၏။"
        }
    ]
}