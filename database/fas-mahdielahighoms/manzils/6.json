{
    "manzils": [
        {
            "chapter": 37,
            "verse": 1,
            "text": "قسم به صف زدگان (چون فوج فرشتگان یا نماز گزاران یا سپاه اهل ایمان) که صف آرایی کرده‌اند"
        },
        {
            "chapter": 37,
            "verse": 2,
            "text": "قسم به منع و زجر کنندگان (از عمل معصیت کاران، یا رانندگان ابر و باران)"
        },
        {
            "chapter": 37,
            "verse": 3,
            "text": "قسم به تلاوت کنندگان ذکر (همه کتب آسمانی یا آیات قرآن)"
        },
        {
            "chapter": 37,
            "verse": 4,
            "text": "که محققا خدای شما یکی است"
        },
        {
            "chapter": 37,
            "verse": 5,
            "text": "همان خدای یکتا که آفریننده آسمانها و زمین است و هر چه بین آنهاست و آفریننده مشرق‌ها (و مغرب‌ها) است"
        },
        {
            "chapter": 37,
            "verse": 6,
            "text": "ما نزدیکترین آسمان را به زیور انجم بیاراستیم"
        },
        {
            "chapter": 37,
            "verse": 7,
            "text": "و (به شهاب آن انجم) از تسلط هر شیطان سرکش گمراه محفوظ داشتیم"
        },
        {
            "chapter": 37,
            "verse": 8,
            "text": "تا شیاطین هیچ از وحی و سخنان فرشتگان عالم بالا نشنوند و از هر طرف به قهر رانده شوند"
        },
        {
            "chapter": 37,
            "verse": 9,
            "text": "هم به قهر برانندشان و هم به عذاب دائم (قیامت) گرفتار شوند"
        },
        {
            "chapter": 37,
            "verse": 10,
            "text": "جز آنکه کسی (از شیاطین چون خواهد از عالم بالا) خبری برباید هم او را تیر شهاب فروزان تعقیب کند"
        },
        {
            "chapter": 37,
            "verse": 11,
            "text": "از این منکران قیامت بپرس که آیا خلقت آنها سخت‌تر است یا موجودات (با عظمت) دیگر که ما خلق کرده‌ایم؟ و ما اینان را در اول از گل چسبنده بیافریدیم"
        },
        {
            "chapter": 37,
            "verse": 12,
            "text": "بلکه تو (از انکار منکران) تعجب کردی و آنها هم به تمسخر پرداختند"
        },
        {
            "chapter": 37,
            "verse": 13,
            "text": "و هر گاه به آنها پند و اندرز دهند هیچ متذکر نمی‌شوند"
        },
        {
            "chapter": 37,
            "verse": 14,
            "text": "و چون آیت و معجزی مشاهده کنند باز هم به فسوس و مسخره پردازند"
        },
        {
            "chapter": 37,
            "verse": 15,
            "text": "و گویند: این خود پیداست که سحری بیش نیست"
        },
        {
            "chapter": 37,
            "verse": 16,
            "text": "(و با تعجب و انکار گویند) آیا چون ما مردیم و خاک و استخوان پوسیده شدیم باز زنده و برانگیخته می‌شویم؟"
        },
        {
            "chapter": 37,
            "verse": 17,
            "text": "یا پدران گذشته ما زنده می‌شوند؟"
        },
        {
            "chapter": 37,
            "verse": 18,
            "text": "بگو: آری شما (و هم پدرانتان) خوار و ذلیل به محشر مبعوث خواهید شد"
        },
        {
            "chapter": 37,
            "verse": 19,
            "text": "تنها به یک صیحه (اسرافیل) است که ناگاه همه (زنده شده و از قبرها بر خیزند و عرصه قیامت را) بنگرند"
        },
        {
            "chapter": 37,
            "verse": 20,
            "text": "و گویند: ای وای بر ما، این است روز جزای اعمال"
        },
        {
            "chapter": 37,
            "verse": 21,
            "text": "این است روز حکم (بر نیک و بد) که شما تکذیب آن می‌کردید"
        },
        {
            "chapter": 37,
            "verse": 22,
            "text": "(و خطاب شود که) اینک ستمکاران را حاضر کنید با همسران (یا پیروان) و آنچه معبود ایشان بود،"
        },
        {
            "chapter": 37,
            "verse": 23,
            "text": "که به جز خدا می‌پرستیدند، و همه را به راه دوزخ راه نمایید"
        },
        {
            "chapter": 37,
            "verse": 24,
            "text": "و (در موقف حساب) نگاهشان دارید که در کارشان سخت مسئولند"
        },
        {
            "chapter": 37,
            "verse": 25,
            "text": "(به آنان خطاب شود که) چرا شما (در دفع عذاب) به یکدیگر نصرت نمی‌کنید؟"
        },
        {
            "chapter": 37,
            "verse": 26,
            "text": "بلکه در این روز آنها همه سخت تسلیم و ذلیلند"
        },
        {
            "chapter": 37,
            "verse": 27,
            "text": "و در آن هنگامه برخی از آنان به بعضی دیگر رو نموده (یعنی مرئوسین با رؤسا) سؤال و جواب کنند"
        },
        {
            "chapter": 37,
            "verse": 28,
            "text": "گویند: شما بودید که از سمت راست (و چپ برای فریب) ما می‌آمدید"
        },
        {
            "chapter": 37,
            "verse": 29,
            "text": "آنها جواب دهند (که به ما مربوط نیست) بلکه شما خود ایمان نیاوردید"
        },
        {
            "chapter": 37,
            "verse": 30,
            "text": "و ما بر شما تسلط و حجتی نداشتیم بلکه شما خودتان طاغی و سرکش مردمی بودید"
        },
        {
            "chapter": 37,
            "verse": 31,
            "text": "پس امروز بر همه ما وعده (انتقام) خدایمان حتمی است، و البته عذاب را خواهیم چشید"
        },
        {
            "chapter": 37,
            "verse": 32,
            "text": "و ما شما را بدین سبب گمراه کردیم که خود گمراه بودیم"
        },
        {
            "chapter": 37,
            "verse": 33,
            "text": "و در آن روز آنها همه در عذاب مشترکند"
        },
        {
            "chapter": 37,
            "verse": 34,
            "text": "ما چنین از بد کاران انتقام می‌کشیم"
        },
        {
            "chapter": 37,
            "verse": 35,
            "text": "آنها بودند که چون لا اله الاّ اللّه (کلمه توحید) به ایشان گفته می‌شد (از قبول آن) سرکشی می‌کردند"
        },
        {
            "chapter": 37,
            "verse": 36,
            "text": "و می‌گفتند: آیا ما به خاطر شاعر دیوانه‌ای دست از خدایان خود برداریم؟"
        },
        {
            "chapter": 37,
            "verse": 37,
            "text": "(چنین نیست که آنها پنداشتند) بلکه (محمّد صلی الله علیه و آله پیغمبر بزرگی است که برای تعلیم و هدایت خلق عالم) با برهان روشن حق آمد و (حجت و معجزاتش) صدق پیغمبران پیشین را نیز اثبات کرد"
        },
        {
            "chapter": 37,
            "verse": 38,
            "text": "شما (که او را تکذیب کردید امروز) عذاب سخت و دردناک خواهید چشید"
        },
        {
            "chapter": 37,
            "verse": 39,
            "text": "و جز به کردارتان مجازات نمی‌شوید"
        },
        {
            "chapter": 37,
            "verse": 40,
            "text": "(امروز همه مسئولند) جز بندگان پاک برگزیده خدا"
        },
        {
            "chapter": 37,
            "verse": 41,
            "text": "آنان را (در بهشت ابد) روزی جسمانی و روحانی (بی حساب) معیّن است"
        },
        {
            "chapter": 37,
            "verse": 42,
            "text": "میوه‌های گوناگون بهشتی، و هم آنها (در آن عالم جاودانی) بزرگوار و محترمند"
        },
        {
            "chapter": 37,
            "verse": 43,
            "text": "در آن بهشت پر نعمت متنعّمند"
        },
        {
            "chapter": 37,
            "verse": 44,
            "text": "بر تختهای عالی رو به روی یکدیگر نشسته‌اند"
        },
        {
            "chapter": 37,
            "verse": 45,
            "text": "(حور و غلمان) با جام شراب طهور بر آنان دور می‌زنند"
        },
        {
            "chapter": 37,
            "verse": 46,
            "text": "شرابی سپید و روشن که آشامندگان لذت کامل برند"
        },
        {
            "chapter": 37,
            "verse": 47,
            "text": "نه در آن می‌خمار و دردسری و نه مستی و مدهوشی است"
        },
        {
            "chapter": 37,
            "verse": 48,
            "text": "و در بزم حضورشان حوران زیبا چشمی است که (جز به شوهر خود) به هیچ کس ننگرند"
        },
        {
            "chapter": 37,
            "verse": 49,
            "text": "گویی آن حوران (در سفیدی و لطافت) بیضه مکنونند [یعنی تخم شتر مرغ که بسیار خوشرنگ است و شتر مرغ آن را با پر خویش می‌پوشاند تا غبار بر آن ننشیند. (م]"
        },
        {
            "chapter": 37,
            "verse": 50,
            "text": "در آنجا مؤمنان بعضی با بعضی به صحبت روی کنند"
        },
        {
            "chapter": 37,
            "verse": 51,
            "text": "یکی از آنها گوید: (ای رفیقان بهشتی) مرا (در دنیا) همنشینی (کافر) بود"
        },
        {
            "chapter": 37,
            "verse": 52,
            "text": "که با من می‌گفت: آیا تو (وعده‌های بهشت و قیامت را) باور می‌کنی؟"
        },
        {
            "chapter": 37,
            "verse": 53,
            "text": "آیا چون مردیم و استخوان ما خاک راه شد باز (زنده شویم و) پاداش و کیفری یابیم؟"
        },
        {
            "chapter": 37,
            "verse": 54,
            "text": "باز (این گوینده بهشتی به رفیقان) گوید: آیا می‌خواهید نظر کنید (و آن رفیق کافر را اینک در دوزخ بنگرید)"
        },
        {
            "chapter": 37,
            "verse": 55,
            "text": "آن گاه خود بنگرد و او را در میان دوزخ (معذّب) بیند"
        },
        {
            "chapter": 37,
            "verse": 56,
            "text": "به او گوید: قسم به خدا که نزدیک بود مرا (همچون خود) هلاک گردانی"
        },
        {
            "chapter": 37,
            "verse": 57,
            "text": "و اگر نعمت و لطف خدای من (نگهدار) نبود من هم به دوزخ (نزد تو) از حاضر شدگان بودم"
        },
        {
            "chapter": 37,
            "verse": 58,
            "text": "(و از خوشحالی گوید) آیا دیگر ما را مرگی نخواهد بود؟"
        },
        {
            "chapter": 37,
            "verse": 59,
            "text": "جز همان مرگ اول (که در دنیا مردیم) و دیگر هیچ رنج و عذابی بر ما نخواهد بود؟"
        },
        {
            "chapter": 37,
            "verse": 60,
            "text": "این است همان سعادت و رستگاری بزرگ"
        },
        {
            "chapter": 37,
            "verse": 61,
            "text": "آنان که سعی و عملی می‌کنند باید بر مثل این (بهشت جاودانی) کنند (نه بر دنیای دو روزه فانی)"
        },
        {
            "chapter": 37,
            "verse": 62,
            "text": "آیا این پذیرایی (و مقام عالی) بهتر است یا درخت زقّوم جهنم؟"
        },
        {
            "chapter": 37,
            "verse": 63,
            "text": "که آن درخت را ما بلای جان ستمکاران عالم گردانیدیم"
        },
        {
            "chapter": 37,
            "verse": 64,
            "text": "آن زقوم به حقیقت درختی است که از بن دوزخ برآید"
        },
        {
            "chapter": 37,
            "verse": 65,
            "text": "میوه‌اش (در خباثت) گویی سرهای شیاطین است"
        },
        {
            "chapter": 37,
            "verse": 66,
            "text": "اهل دوزخ از آن درخت (خباثت) آن طور می‌خورند که شکمها پر می‌سازند"
        },
        {
            "chapter": 37,
            "verse": 67,
            "text": "پس از خوردن زقّوم دوزخ بر آنها آمیزه‌ای از شراب سوزان خواهد بود"
        },
        {
            "chapter": 37,
            "verse": 68,
            "text": "و باز هم رجوعشان به سوی (عذاب دایم) جهنّم است"
        },
        {
            "chapter": 37,
            "verse": 69,
            "text": "چرا که آنها پدرانشان را در ضلالت و گمراهی یافتند"
        },
        {
            "chapter": 37,
            "verse": 70,
            "text": "و باز از پی آنها شتابان می‌رفتند"
        },
        {
            "chapter": 37,
            "verse": 71,
            "text": "و قبل از اینان بیشتر پیشینیان هم سخت گمراه بودند"
        },
        {
            "chapter": 37,
            "verse": 72,
            "text": "و ما رسولانی برای بیم و پند بر آنها فرستادیم"
        },
        {
            "chapter": 37,
            "verse": 73,
            "text": "(همه را تکذیب کردند) پس بنگر تا عاقبت کار آن امتهای بیم داده شده (گمراه) به چه (سختی و هلاکت) انجامید"
        },
        {
            "chapter": 37,
            "verse": 74,
            "text": "جز بندگان پاک برگزیده خدا (همه هلاک شدند)"
        },
        {
            "chapter": 37,
            "verse": 75,
            "text": "و همانا نوح ما را (بر یاری خود) ندا کرد و ما او را چه نیکو اجابت کردیم"
        },
        {
            "chapter": 37,
            "verse": 76,
            "text": "و او را با اهل بیتش (و پیروانش) همه را از اندوه و بلای بزرگ (هلاکت غرق) نجات دادیم"
        },
        {
            "chapter": 37,
            "verse": 77,
            "text": "و نژاد و اولاد او را روی زمین باقی داشتیم"
        },
        {
            "chapter": 37,
            "verse": 78,
            "text": "و در میان آیندگان نام نیکویش بگذاشتیم"
        },
        {
            "chapter": 37,
            "verse": 79,
            "text": "سلام و تحیّت بر نوح (خدا پرست) در میان عالمیان باد"
        },
        {
            "chapter": 37,
            "verse": 80,
            "text": "ما نیکوکاران را چنین پاداش می‌دهیم"
        },
        {
            "chapter": 37,
            "verse": 81,
            "text": "که او به حقیقت از بندگان با ایمان ما بود"
        },
        {
            "chapter": 37,
            "verse": 82,
            "text": "آن گاه دیگران را همه غرق دریای هلاک گردانیدیم"
        },
        {
            "chapter": 37,
            "verse": 83,
            "text": "و از پیروان نوح (در دعوت به توحید و خدا پرستی) به حقیقت ابراهیم (خلیل) بود"
        },
        {
            "chapter": 37,
            "verse": 84,
            "text": "که با قلبی پاک و سالم (از شرک) به سوی پروردگار خویش آمد"
        },
        {
            "chapter": 37,
            "verse": 85,
            "text": "هنگامی که با پدر (یعنی عموی) خود و قومش گفت: شما به پرستش چه مشغولید؟"
        },
        {
            "chapter": 37,
            "verse": 86,
            "text": "آیا رواست که به دروغ خدایانی به جای خدای یکتا بر می‌گزینید؟"
        },
        {
            "chapter": 37,
            "verse": 87,
            "text": "پس در این صورت به خدای جهانیان چه گمان می‌برید (و از قهر و انتقام خدا چگونه نمی‌ترسید)"
        },
        {
            "chapter": 37,
            "verse": 88,
            "text": "آن گاه (ابراهیم تدبیری اندیشید و) به ستارگان آسمان نگاهی کرد"
        },
        {
            "chapter": 37,
            "verse": 89,
            "text": "و با قومش گفت که من بیمارم (و نتوانم به جشن عید بتان آیم)"
        },
        {
            "chapter": 37,
            "verse": 90,
            "text": "قوم از او دست کشیده برگشتند (و از بتخانه در پی نشاط عید به باغ و صحرا شتافتند)"
        },
        {
            "chapter": 37,
            "verse": 91,
            "text": "ابراهیم (که بتخانه را خلوت یافت) قصد بتهای آنان کرد و گفت: آیا شما غذا نمی‌خورید؟"
        },
        {
            "chapter": 37,
            "verse": 92,
            "text": "چرا سخن نمی‌گویید؟ (شما چه خدایان بی‌اثر باطلی هستید)"
        },
        {
            "chapter": 37,
            "verse": 93,
            "text": "و محکم (با تبر) بر بتان زد (و جز بت بزرگ همه را درهم شکست)"
        },
        {
            "chapter": 37,
            "verse": 94,
            "text": "قوم (آگه شدند و) با شتاب (از پی انتقام) به سوی او آمدند"
        },
        {
            "chapter": 37,
            "verse": 95,
            "text": "ابراهیم گفت: آیا رواست که شما چیزی به دست خود بتراشید و آن را پرستش کنید؟"
        },
        {
            "chapter": 37,
            "verse": 96,
            "text": "در صورتی که شما و آنچه (از بتان) می‌سازید همه را خدا آفریده"
        },
        {
            "chapter": 37,
            "verse": 97,
            "text": "(قوم حجت و برهانش نشنیدند و) گفتند: باید بر او آتشخانه‌ای بسازید و او را در آتش افکنید"
        },
        {
            "chapter": 37,
            "verse": 98,
            "text": "نمرودیان قصد مکر و ستمش کردند ما هم آنان را خوار و نابود ساختیم (و آتش را بر او گلستان کردیم)"
        },
        {
            "chapter": 37,
            "verse": 99,
            "text": "و ابراهیم (پس از نجات از بیداد نمرودیان به قومش) گفت: من (با کمال اخلاص) به سوی خدای خود می‌روم که البته هدایتم خواهد فرمود"
        },
        {
            "chapter": 37,
            "verse": 100,
            "text": "بار الها، مرا فرزند صالحی که از بندگان شایسته تو باشد عطا فرما"
        },
        {
            "chapter": 37,
            "verse": 101,
            "text": "پس مژده پسر بردباری به او دادیم"
        },
        {
            "chapter": 37,
            "verse": 102,
            "text": "آن گاه که (آن پسر رشد یافت و) با او به سعی و عمل شتافت (یا در جهد و عبادت یا در سعی صفا و مروه با پدر همراه شد) ابراهیم گفت: ای فرزند عزیزم، من در عالم خواب چنین می‌بینم که تو را قربانی (راه خدا) می‌کنم، در این واقعه تو را چه نظری است؟ جواب داد: ای پدر، هر چه مأموری انجام ده که ان شاء اللّه مرا از بندگان با صبر و شکیبا خواهی یافت"
        },
        {
            "chapter": 37,
            "verse": 103,
            "text": "پس چون هر دو تسلیم امر حق گشتند و او را (برای کشتن) به روی در افکند"
        },
        {
            "chapter": 37,
            "verse": 104,
            "text": "و ما در آن حال (که کارد به گلویش کشید) خطاب کردیم که ای ابراهیم،"
        },
        {
            "chapter": 37,
            "verse": 105,
            "text": "تو مأموریت عالم رؤیا را انجام دادی (کارد را از گلویش بردار). ما نیکو کاران را چنین نیکو پاداش می‌دهیم"
        },
        {
            "chapter": 37,
            "verse": 106,
            "text": "این ابتلا همان امتحانی است که (حقیقت حال اهل ایمان را) روشن می‌کند (که در راه خدا از هر چیز می‌گذرند)"
        },
        {
            "chapter": 37,
            "verse": 107,
            "text": "و بر او (گوسفندی فرستاده و) ذبح بزرگی فدا ساختیم"
        },
        {
            "chapter": 37,
            "verse": 108,
            "text": "و ثنای او را در میان آیندگان وا گذاردیم"
        },
        {
            "chapter": 37,
            "verse": 109,
            "text": "سلام و تحیّت خدا بر ابراهیم باد"
        },
        {
            "chapter": 37,
            "verse": 110,
            "text": "ما نیکوان را این چنین پاداش نیکو می‌دهیم"
        },
        {
            "chapter": 37,
            "verse": 111,
            "text": "زیرا او از بندگان با ایمان ما بود"
        },
        {
            "chapter": 37,
            "verse": 112,
            "text": "و باز مژده فرزندش اسحاق را که پیغمبری از شایستگان است به او دادیم"
        },
        {
            "chapter": 37,
            "verse": 113,
            "text": "و بر ابراهیم و اسحاق برکت و خیر بسیار عطا کردیم، و از فرزندانشان برخی صالح و نیکوکار و برخی دانسته و آشکار به نفس خود ستمکار شدند"
        },
        {
            "chapter": 37,
            "verse": 114,
            "text": "و همانا ما بر موسی و هارون منّت گذاردیم"
        },
        {
            "chapter": 37,
            "verse": 115,
            "text": "و هر دو را با قومشان از بلای بزرگ (فرعونیان) نجات دادیم"
        },
        {
            "chapter": 37,
            "verse": 116,
            "text": "و آنها را یاری دادیم تا (بر فوعونیان) به حقیقت غالب شدند"
        },
        {
            "chapter": 37,
            "verse": 117,
            "text": "و به آن دو (پیغمبر) کتاب (تورات) روشن بیان را عطا کردیم"
        },
        {
            "chapter": 37,
            "verse": 118,
            "text": "و هر دو را به راه راست (خداپرستی) هدایت کردیم"
        },
        {
            "chapter": 37,
            "verse": 119,
            "text": "و برایشان نام نیک در میان آیندگان باقی گذاردیم"
        },
        {
            "chapter": 37,
            "verse": 120,
            "text": "سلام و تحیّت بر موسی و هارون باد"
        },
        {
            "chapter": 37,
            "verse": 121,
            "text": "ما چنین نیکوان را پاداش نیکو می‌دهیم"
        },
        {
            "chapter": 37,
            "verse": 122,
            "text": "زیرا هر دو از بندگان خاص با ایمان ما بودند"
        },
        {
            "chapter": 37,
            "verse": 123,
            "text": "و همانا الیاس یکی از رسولان بزرگ خدا بود"
        },
        {
            "chapter": 37,
            "verse": 124,
            "text": "وقتی که قومش را گفت: آیا خداترس و پرهیزکار نمی‌شوید (که ترک بت و خود پرستی کنید)"
        },
        {
            "chapter": 37,
            "verse": 125,
            "text": "آیا بت بعل نام را (خدا) می‌خوانید و خدای بهترین آفریننده عالم را ترک می‌گویید؟"
        },
        {
            "chapter": 37,
            "verse": 126,
            "text": "همان خدایی که آفریننده شما و پدران گذشته شماست (نه بتان جماد)"
        },
        {
            "chapter": 37,
            "verse": 127,
            "text": "قوم الیاس (رسالت) او را تکذیب کردند، بدین سبب (برای انتقام و عذاب به محشر) احضار می‌شوند"
        },
        {
            "chapter": 37,
            "verse": 128,
            "text": "(و همه هلاک شوند) جز بندگان پاک و برگزیده خدا"
        },
        {
            "chapter": 37,
            "verse": 129,
            "text": "و از او در میان آیندگان نام نیکو باقی گذاردیم"
        },
        {
            "chapter": 37,
            "verse": 130,
            "text": "سلام بر الیاس (و آل یاسین) باد"
        },
        {
            "chapter": 37,
            "verse": 131,
            "text": "ما نیکوان را چنین پاداش نیکو می‌دهیم"
        },
        {
            "chapter": 37,
            "verse": 132,
            "text": "زیرا او از بندگان خاص با ایمان ما بود"
        },
        {
            "chapter": 37,
            "verse": 133,
            "text": "و لوط هم یکی از رسولان خدا بود"
        },
        {
            "chapter": 37,
            "verse": 134,
            "text": "وقتی که ما (خواستیم قوم او را کیفر کنیم) او و اهل بیتش همه را نجات دادیم"
        },
        {
            "chapter": 37,
            "verse": 135,
            "text": "به جز پیر زالی (همسر او) که در میان قومی که هلاک شدند باقی ماند"
        },
        {
            "chapter": 37,
            "verse": 136,
            "text": "پس (از نجات لوط و اهلش) دیگران که بدکار بودند همه را هلاک ساختیم"
        },
        {
            "chapter": 37,
            "verse": 137,
            "text": "و شما مردم اینک بر دیار ویران قوم لوط می‌گذرید (و خرابه‌های آن را به چشم می‌نگرید) در صبح،"
        },
        {
            "chapter": 37,
            "verse": 138,
            "text": "و شام، آیا (چشم عبرت نمی‌گشایید و) عقل را کار نمی‌بندید؟"
        },
        {
            "chapter": 37,
            "verse": 139,
            "text": "و یونس نیز یکی از رسولان بزرگ خدا بود"
        },
        {
            "chapter": 37,
            "verse": 140,
            "text": "آن گاه که به کشتی پر جمعیتی گریخت (زیرا به قومش وعده عذاب داد و آنها از دل توبه و انابه کردند و خدا رفع عذاب کرد. او به دریای روم گریخت تا نزد قوم خجل و شرمنده نرود)"
        },
        {
            "chapter": 37,
            "verse": 141,
            "text": "(کشتی به خطر افتاد و اهل کشتی معتقد شدند که خطا کاری در میان آنهاست، خواستند قرعه زنند تا خطا کار را به قرعه تعیین کرده و غرق کنند) یونس قرعه زد و به نام خودش افتاد و از مغلوب شدگان (و غرق شوندگان) گردید"
        },
        {
            "chapter": 37,
            "verse": 142,
            "text": "و ماهی دریا او را به کام فرو برد و او در خور ملامت بود"
        },
        {
            "chapter": 37,
            "verse": 143,
            "text": "و اگر او به ستایش و تسبیح خدا نپرداختی،"
        },
        {
            "chapter": 37,
            "verse": 144,
            "text": "تا قیامت در شکم ماهی زیست کردی"
        },
        {
            "chapter": 37,
            "verse": 145,
            "text": "باز او را (پس از چندین روز) از بطن ماهی به صحرای خشکی افکندیم در حالی که بیمار و ناتوان بود"
        },
        {
            "chapter": 37,
            "verse": 146,
            "text": "و (در آن صحرا) بر او درختی از کدو رویانیدیم (تا به برگش سایه‌بان و پوشش کند)"
        },
        {
            "chapter": 37,
            "verse": 147,
            "text": "و او را بر قومی بالغ بر صد هزار یا افزون (به رسالت) فرستادیم"
        },
        {
            "chapter": 37,
            "verse": 148,
            "text": "و آن قوم چون ایمان آوردند ما هم تا هنگامی معیّن (مدت عمر آن قوم، از نعمت خود) بهره‌مندشان گردانیدیم"
        },
        {
            "chapter": 37,
            "verse": 149,
            "text": "پس تو از این مشرکان (که فرشتگان را دختران خدا می‌خوانند) بپرس که آیا خدا را فرزندان دختر است و آنان را پسر؟"
        },
        {
            "chapter": 37,
            "verse": 150,
            "text": "یا آنکه چون ما فرشتگان را خلق می‌کردیم آنجا حاضر بودند و دیدند که آنها را زن آفریدیم؟"
        },
        {
            "chapter": 37,
            "verse": 151,
            "text": "بدان که اینان (از جهل خود) بر خدا دروغی بسته و می‌گویند"
        },
        {
            "chapter": 37,
            "verse": 152,
            "text": "خدا را فرزند می‌باشد. البته دروغ می‌گویند"
        },
        {
            "chapter": 37,
            "verse": 153,
            "text": "آیا خدا دختران را بر پسران برگزید؟"
        },
        {
            "chapter": 37,
            "verse": 154,
            "text": "چرا چنین جاهلانه حکم می‌کنید؟"
        },
        {
            "chapter": 37,
            "verse": 155,
            "text": "آیا (با این ادلّه روشن) باز متذکر نمی‌شوید؟"
        },
        {
            "chapter": 37,
            "verse": 156,
            "text": "آیا (برای عقیده باطل خود) دلیل روشنی دارید؟"
        },
        {
            "chapter": 37,
            "verse": 157,
            "text": "کتاب و برهان‌تان را بیاورید اگر راست می‌گویید"
        },
        {
            "chapter": 37,
            "verse": 158,
            "text": "و (فاسدتر از این عقیده آنکه) بین خدا و جنّ نسبت و خویشی برقرار کردند در صورتی که جنّیان می‌دانند که (این عقاید وهم و خرافات است و به محشر برای کیفر) احضار خواهند شد"
        },
        {
            "chapter": 37,
            "verse": 159,
            "text": "خدا ذات پاکش از این اوصاف که (از جهل) به او نسبت می‌دهند منزّه است (و همه شما مسئولید)"
        },
        {
            "chapter": 37,
            "verse": 160,
            "text": "جز بندگان پاک برگزیده خدا"
        },
        {
            "chapter": 37,
            "verse": 161,
            "text": "که شما و معبودانتان،"
        },
        {
            "chapter": 37,
            "verse": 162,
            "text": "نتوانستید آنها را مفتون و گمراه کنید"
        },
        {
            "chapter": 37,
            "verse": 163,
            "text": "جز آن کس را که اهل دوزخ است"
        },
        {
            "chapter": 37,
            "verse": 164,
            "text": "(ای رسول ما، مشرکان را بگو که فرشتگان می‌گویند) هیچ کس از ما فرشتگان نیست جز آنکه او را (در بندگی حق) مقامی معین است"
        },
        {
            "chapter": 37,
            "verse": 165,
            "text": "و همه (به فرمان خدا) نیکو صف آراسته‌ایم"
        },
        {
            "chapter": 37,
            "verse": 166,
            "text": "و دایم به تسبیح و ستایش او مشغولیم"
        },
        {
            "chapter": 37,
            "verse": 167,
            "text": "و همانا کافران می‌گفتند"
        },
        {
            "chapter": 37,
            "verse": 168,
            "text": "که اگر نزد ما کتابی از رسولان پیشین بود"
        },
        {
            "chapter": 37,
            "verse": 169,
            "text": "ما هم البته از بندگان برگزیده خدا می‌بودیم"
        },
        {
            "chapter": 37,
            "verse": 170,
            "text": "و (دروغ می‌گفتند، زیرا آن قرآن بزرگ خدا آمد و) به آن کافر شدند و به زودی (کیفر خود را) خواهند دانست"
        },
        {
            "chapter": 37,
            "verse": 171,
            "text": "و همانا عهد ما در باره بندگانی که به رسالت فرستادیم (چنین در علم ازلی) سبقت گرفته است"
        },
        {
            "chapter": 37,
            "verse": 172,
            "text": "که البته آنها (بر کافران) فتح و فیروزی یابند"
        },
        {
            "chapter": 37,
            "verse": 173,
            "text": "و همیشه سپاه ما (بر دشمن) غالبند"
        },
        {
            "chapter": 37,
            "verse": 174,
            "text": "پس اینک روی از آنها بگردان تا به وقتی معیّن"
        },
        {
            "chapter": 37,
            "verse": 175,
            "text": "و (عذاب دنیا و آخرت) آنها را به چشم ببین که آنها هم به زودی (فتح و فیروزی تو را) خواهند دید"
        },
        {
            "chapter": 37,
            "verse": 176,
            "text": "آیا کافران (به تمسخر، از تو) عذاب ما را با تعجیل می‌طلبند؟"
        },
        {
            "chapter": 37,
            "verse": 177,
            "text": "(بدانند که) چون عذاب قهر الهی پیرامون دیارشان فرود آید (بر آن کافران شبی بگذرد که) صبح بسیار بدی خواهند داشت"
        },
        {
            "chapter": 37,
            "verse": 178,
            "text": "اینک روی از آنها بگردان تا به وقتی معین"
        },
        {
            "chapter": 37,
            "verse": 179,
            "text": "و (عذاب و ذلّت آنها را) به چشم ببین که آنها هم به زودی (فتح و فیروزی تو را) خواهند دید"
        },
        {
            "chapter": 37,
            "verse": 180,
            "text": "پاک و منزه است پروردگار تو که خدایی مقتدر و بی‌همتاست و از توصیف (جاهلانه) خلق مبرّاست"
        },
        {
            "chapter": 37,
            "verse": 181,
            "text": "و سلام و تحیت الهی بر رسولان گرامی او باد"
        },
        {
            "chapter": 37,
            "verse": 182,
            "text": "و ستایش مخصوص خداست که آفریننده جهان‌ها و جهانیان است"
        },
        {
            "chapter": 38,
            "verse": 1,
            "text": "ص (رمز خدا و رسول است یا اشاره است به صمد و صانع و صادق از اسماء الهی یا به صفیّ و مصطفی که القاب پیغمبر است) قسم به قرآن صاحب مقام ذکر (و عزّت و شرافت و پند آموز عالمیان)"
        },
        {
            "chapter": 38,
            "verse": 2,
            "text": "(که محمّد صلّی اللّه علیه و آله و سلّم رسول حق و قرآن بزرگ معجز اوست) بلکه کافران (که منکر اویند) در مقام غرور و سرکشی و عداوت حق هستند"
        },
        {
            "chapter": 38,
            "verse": 3,
            "text": "ما پیش از اینها طوایف بسیاری را به هلاکت رسانیدیم و آن هنگام فریادها کردند و هیچ راه نجاتی بر آنها نبود"
        },
        {
            "chapter": 38,
            "verse": 4,
            "text": "و (مشرکان مکّه) تعجب کردند که رسولی از همان نژاد عرب برای تذکر و پند آنان آمد، و آن کافران گفتند: او ساحری دروغگوست"
        },
        {
            "chapter": 38,
            "verse": 5,
            "text": "آیا او چندین خدای ما را منحصر به یک خدا کرده (و به معبود یگانه دعوت می‌کند)؟ این بسیار تعجب آور و حیرت انگیز است"
        },
        {
            "chapter": 38,
            "verse": 6,
            "text": "و گروهی از سران قوم به راه افتاده (و چنین رأی دادند) که باید طریقه خود را ادامه دهید و در پرستش خدایان خود ثابت قدم باشید، این کاری است که مراد همه است (یا این قیام پیغمبر بر محو و نابود ساختن بتان از پیشامدهای بد روزگار است که باید با آن مقاومت کنیم)"
        },
        {
            "chapter": 38,
            "verse": 7,
            "text": "این را (که دعوی محمّد است در توحید و یگانگی خدا) در آخرین ملّت (هم که ملّت و آیین مسیح است) نشنیده‌ایم (زیرا ملّت عیسی نیز به سه خدا و اقانیم سه گانه معتقد است)، این جز بافندگی و دروغ چیز دیگری نیست"
        },
        {
            "chapter": 38,
            "verse": 8,
            "text": "آیا میان همه ما (بزرگان عرب) قرآن (مخصوصا) بر او فرود آمد؟ (در صورتی که او هیچ امتیازی بر ما نداشت!) بلکه این کافران از (وحی) قرآن من در شک و ریبند، بلکه هنوز عذاب (قهر) مرا نچشیده‌اند (که دست از کفر بر نمی‌دارند)"
        },
        {
            "chapter": 38,
            "verse": 9,
            "text": "آیا گنجهای رحمت خدای تو که در کمال اقتدار و بخشندگی است نزد این مردم است (تا مقام رسالت را به هر که خداهند بخشند)"
        },
        {
            "chapter": 38,
            "verse": 10,
            "text": "یا مگر سلطنت آسمانها و زمین و هر چه بین آنهاست با این کافران است؟ پس (اگر چنین است) به هر سبب (که می‌توانند بر آسمانها) بالا روند (تا وحی را بر هر که خواهند فرود آرند)"
        },
        {
            "chapter": 38,
            "verse": 11,
            "text": "این نالایق سپاه کفر (بدخواه اسلام) از احزاب مغلوب و نابود شدنی در آنجاست. [یعنی در بدر. و این از اخبار غیبی قرآن کریم است. (م]"
        },
        {
            "chapter": 38,
            "verse": 12,
            "text": "پیش از این مشرکان هم قوم نوح و طایفه عاد (قوم هود) و فرعون (و فرعونیان) صاحب قدرت نیز تکذیب (پیغمبران خدا) کردند"
        },
        {
            "chapter": 38,
            "verse": 13,
            "text": "و طایفه ثمود (امت صالح) و قوم لوط و اصحاب ایکه (امت شعیب) این اقوام هم احزاب و لشکرهای بسیار (بر علیه انبیاء) بودند (و همه هلاک شدند)"
        },
        {
            "chapter": 38,
            "verse": 14,
            "text": "و آنان به جز تکذیب انبیا فکری و عملی نداشتند، بدین جهت عقاب من بر آنها حتم و واجب گردید"
        },
        {
            "chapter": 38,
            "verse": 15,
            "text": "و این مردم جز یک صیحه (آسمانی که بر هلاکشان ندا کند) انتظاری ندارند و دیگر آن را باز گشتی نیست (دیگر ابدا به دنیا باز نمی‌گردند)"
        },
        {
            "chapter": 38,
            "verse": 16,
            "text": "و کافران (به تمسخر) گفتند: ای خدا، حساب نامه اعمال ما را تعجیل کن و پیش از روز حساب انداز"
        },
        {
            "chapter": 38,
            "verse": 17,
            "text": "تو بر سخنان (طعن و سخریّه) آنها صبر کن و از بنده ما داود یاد کن که (در اجرای امر ما) بسیار نیرومند بود (از احدی اندیشه نداشت) و دایم توبه و انابه می‌کرد"
        },
        {
            "chapter": 38,
            "verse": 18,
            "text": "ما کوهها را با او مسخر کردیم که شب و روز خدا را تسبیح و ستایش می‌کردند"
        },
        {
            "chapter": 38,
            "verse": 19,
            "text": "و مرغان را مسخر (نغمه خوش او) کردیم که نزد او مجتمع گردند و همه به دربارش از هر جانب باز آیند (و در ستایش خدا با او هم آهنگ شوند)"
        },
        {
            "chapter": 38,
            "verse": 20,
            "text": "و ملک و شاهی او را نیرومند ساختیم و به او قوّه درک حقایق و سخن قطعی در داوری (یا تمیز حقّ از باطل) عطا کردیم"
        },
        {
            "chapter": 38,
            "verse": 21,
            "text": "و آیا حکایت آن (دو فرشته به صورت) خصم به تو رسیده است که از بالای غرفه عبادتگاه (داود بی‌اجازه) بر او وارد شدند؟"
        },
        {
            "chapter": 38,
            "verse": 22,
            "text": "هنگامی که (در محراب) بر داود داخل شدند و او از آنان سخت هراسان شد (که مبادا دشمن باشند) آنان بدو گفتند: مترس، ما دو تن (یا دو گروه) خصم یکدیگریم که برخی بر دیگری ستم کرده (و به حکومت پیش تو آمده‌ایم)، میان ما به حق حکم کن و با هیچ یک جور و طرفداری مکن و ما را به راه راست دلالت فرما"
        },
        {
            "chapter": 38,
            "verse": 23,
            "text": "این برادر من نود و نه رأس میش داراست و من یک میش، این یک را هم گفته به من واگذار، و با من به قهر و غلبه و تهدید آمیز خطاب کرده است"
        },
        {
            "chapter": 38,
            "verse": 24,
            "text": "داود گفت: البته بر تو ظلم کرده که خواسته است یک میش تو را به میش‌های (نود و نه گانه) خود اضافه کند، و بسیار معاشران و شریکان در حق یکدیگر ظلم و تعدی می‌کنند مگر آنان که اهل ایمان و عمل صالح هستند که آنها هم بسیار کم‌اند. و (پس از این قضاوت بی‌تأمّل و سریع) داود دانست که ما او را سخت امتحان کرده‌ایم، در آن حال از خدا عفو و آمرزش طلبید و به سجده افتاد و با تواضع و فروتنی (به درگاه خدا) بازگشت"
        },
        {
            "chapter": 38,
            "verse": 25,
            "text": "ما هم از آن کرده عفو کردیم و از او درگذشتیم و او نزد ما بسیار مقرب و نیکو منزلت است"
        },
        {
            "chapter": 38,
            "verse": 26,
            "text": "(و او را گفتیم که) ای داود، ما تو را در روی زمین مقام خلافت دادیم، پس میان خلق خدا به حق حکم کن و هرگز هوای نفس را پیروی نکن که تو را از راه خدا گمراه سازد و آنان که از راه خدا گمراه شوند چون روز حساب و قیامت را فراموش کرده‌اند به عذاب سخت معذّب خواهند شد"
        },
        {
            "chapter": 38,
            "verse": 27,
            "text": "و ما آسمان و زمین و هر چه را بین آنهاست بازیچه و باطل خلق نکرده‌ایم، این گمان کافران است، و وای بر کافران از آتش دوزخ"
        },
        {
            "chapter": 38,
            "verse": 28,
            "text": "آیا ما آنان را که ایمان آورده و به اعمال نیکو پرداختند مانند مردم (بی ایمان) مفسد در زمین قرار می‌دهیم؟ یا مردمان با تقوا و خداترس را مانند فاسقان بدکار قرار می‌دهیم (و مانند آنان جزا خواهیم داد)"
        },
        {
            "chapter": 38,
            "verse": 29,
            "text": "(این قرآن بزرگ) کتابی مبارک و عظیم الشّأن است که به تو نازل کردیم تا امت در آیاتش تفکر کنند و صاحبان مقام عقل متذکر (حقایق آن) شوند"
        },
        {
            "chapter": 38,
            "verse": 30,
            "text": "و به داود (فرزندش) سلیمان را عطا کردیم، او بسیار نیکو بنده‌ای بود، زیرا بسیار به درگاه خدا با تضرع و زاری رجوع می‌کرد"
        },
        {
            "chapter": 38,
            "verse": 31,
            "text": "(یاد کن) وقتی که بر او اسبهای بسیار تندرو و نیکو را (هنگام عصر) ارائه دادند (و او به باز دید اسبان پرداخت برای جهاد در راه خدا و از نماز عصر غافل ماند)"
        },
        {
            "chapter": 38,
            "verse": 32,
            "text": "در آن حال گفت: (افسوس) که من از علاقه و حبّ اسبهای نیکو از ذکر و نماز خدا غافل شدم تا آنکه آفتاب در حجاب شب رخ بنهفت"
        },
        {
            "chapter": 38,
            "verse": 33,
            "text": "آن گاه (با فرشتگان موکّل آفتاب) خطاب کرد که (به امر خدا) آفتاب را بر من بازگردانید (چون برگشت اداء نماز کرد) و شروع به دست کشیدن بر ساق و یال و گردن اسبان کرد (و همه را برای جهاد در راه خدا وقف کرد)"
        },
        {
            "chapter": 38,
            "verse": 34,
            "text": "و همانا ما سلیمان را در مقام امتحان آوردیم و کالبدی بر تخت وی افکندیم (برخی مفسران گفتند: یعنی دیوی را به جای او بر تخت بنشانیدیم. و برخی گفتند: چون گفت که من بر بستر صد زن خویش وارد شوم تا صد فرزند یابم و نگفت ان شاء اللّه و به خواست خدا و ذکر مشیّت الهی استثنا نکرد خدا از همه زنانش یک جسد بی‌جانی بر او به وجود آورد) آن گاه متذکر شد و باز به درگاه خدا توبه و انابه کرد"
        },
        {
            "chapter": 38,
            "verse": 35,
            "text": "عرض کرد: بار الها، به لطف و کرمت از خطای من در گذر و مرا ملک و سلطنتی عطا فرما که پس از من احدی را نسزد، که تو تنها بخشنده بی عوضی"
        },
        {
            "chapter": 38,
            "verse": 36,
            "text": "ما هم باد را مسخر فرمان او کردیم که به امرش هر جا می‌خواست به آرامی روان می‌شد"
        },
        {
            "chapter": 38,
            "verse": 37,
            "text": "و دیو و شیاطین را هم که بناهای عالی می‌ساختند و از دریا جواهرات گرانبها می‌آوردند نیز مسخر امر او کردیم"
        },
        {
            "chapter": 38,
            "verse": 38,
            "text": "و دیگران از شیاطین را (که در پی اضلال خلق بودند، به دست او) در غل و زنجیر کشیدیم"
        },
        {
            "chapter": 38,
            "verse": 39,
            "text": "این (نعمت سلطنت و قدرت) عطای ماست، اینک بی‌حساب به هر که خواهی عطا کن و از هر که خواهی منع"
        },
        {
            "chapter": 38,
            "verse": 40,
            "text": "و همانا او نزد ما بسیار مقرب و نیکو منزلت است"
        },
        {
            "chapter": 38,
            "verse": 41,
            "text": "و یاد کن از بنده ما ایّوب هنگامی که به درگاه خدای خود عرض کرد: (پروردگارا) شیطان مرا سخت رنج و عذاب رسانیده (تو از کرم نجاتم بخش)"
        },
        {
            "chapter": 38,
            "verse": 42,
            "text": "(خطاب کردیم که) پای به زمین زن (زد و چشمه آبی پدید آمد، گفتیم) این آبی است سرد برای شستشو و نوشیدن (در آن شستشو کن و از آن بیاشام تا از هر درد و الم بیاسایی)"
        },
        {
            "chapter": 38,
            "verse": 43,
            "text": "و ما اهل و فرزندانی که از او مردند و به قدر آنها هم علاوه به او عطا کردیم تا در حق او لطف و رحمتی کنیم و تا صاحبان عقل (نتیجه صبر در بلا را) متذکر شوند"
        },
        {
            "chapter": 38,
            "verse": 44,
            "text": "و (ایوب را گفتیم) دسته‌ای از چوبهای باریک (خرما) به دست گیر و (بر تن زن خود که بر زدنش قسم یاد کردی) بزن و عهد و قسمت را نشکن (و زن را هم بی گناه نیازار) ما ایوب را بنده صابری یافتیم، نیکو بنده‌ای بود که دایم رجوع و توجهش به درگاه ما بود"
        },
        {
            "chapter": 38,
            "verse": 45,
            "text": "و باز یاد کن از بندگان خاص ما ابراهیم و اسحاق و یعقوب که همه (در انجام رسالت) صاحب اقتدار و بصیرت بودند"
        },
        {
            "chapter": 38,
            "verse": 46,
            "text": "ما آنان را خالص و پاکدل برای تذکر سرای آخرت گردانیدیم"
        },
        {
            "chapter": 38,
            "verse": 47,
            "text": "و آنها نزد ما از برگزیدگان و خوبان عالم بودند"
        },
        {
            "chapter": 38,
            "verse": 48,
            "text": "و باز یاد کن از اسماعیل و یسع و ذو الکفل که همه از نیکوان جهان بودند"
        },
        {
            "chapter": 38,
            "verse": 49,
            "text": "این آیات پند و یاد آوری (نیکان) است، و البته در جهان جاودانی برای اهل تقوا بسیار نیکو منزلگاهی است"
        },
        {
            "chapter": 38,
            "verse": 50,
            "text": "باغهای بهشت ابد که درهایش به روی آنان باز است"
        },
        {
            "chapter": 38,
            "verse": 51,
            "text": "در آنجا بر تختها تکیه زنند و میوه‌های بسیار خوش و شراب می‌طلبند"
        },
        {
            "chapter": 38,
            "verse": 52,
            "text": "و در خدمت آنها حوران جوان شوهر دوست با عفّتند"
        },
        {
            "chapter": 38,
            "verse": 53,
            "text": "این (نعمت ابد) همان است که در روز حساب به آنها وعده‌تان می‌دادند"
        },
        {
            "chapter": 38,
            "verse": 54,
            "text": "این است همان رزق بی انتهای ابدی ما"
        },
        {
            "chapter": 38,
            "verse": 55,
            "text": "حقیقت حال خوبان این است، و اهل کفر و طغیان را بدترین منزلگاه است"
        },
        {
            "chapter": 38,
            "verse": 56,
            "text": "آنان به دوزخ در آیند که بسیار بد آرامگاهی است"
        },
        {
            "chapter": 38,
            "verse": 57,
            "text": "این است (از قهر حق عذابشان) و آنجا آب گرم عفن حمیم و غسّاق [حمیم: آب جوشان. غسّاق: زرداب چرکین گند آلود. (م)] را هم باید بچشند و بنوشند"
        },
        {
            "chapter": 38,
            "verse": 58,
            "text": "و از این عذابهای گوناگون دیگر"
        },
        {
            "chapter": 38,
            "verse": 59,
            "text": "این گروهی هستند که با شما (رؤسای کفر و ضلالت) به دوزخ در آمدند (در این حال رؤسا گویند) بدا بر حال اینان که در عذاب آتش فروزان شدند"
        },
        {
            "chapter": 38,
            "verse": 60,
            "text": "اهل دوزخ در جواب (رؤسایشان) گویند: بلکه بدا بر احوال خود شما، زیرا شما آن را برای ما پیش فرستادید (و سبب شدید)، که بسیار آرامگاه بدی است"
        },
        {
            "chapter": 38,
            "verse": 61,
            "text": "باز تابعان به درگاه خدا عرض کنند: پروردگارا، آن کس که برای ما این عذاب را پیش فرستاد تو در آتش، عذابش را چندین برابر بیفزا"
        },
        {
            "chapter": 38,
            "verse": 62,
            "text": "و (اهل دوزخ با یکدیگر) گویند: چه شده که ما مردانی (مؤمن) را که از سفله و اشرار می‌شمردیم نمی‌بینیم؟"
        },
        {
            "chapter": 38,
            "verse": 63,
            "text": "آیا (چون) ما آنها را (در دنیا) مسخره و استهزاء می‌کردیم (اینک به دوزخ در نیامده‌اند)؟ یا (آنها اهل دوزخ هستند و) چشمان ما بر آنها نمی‌افتد؟"
        },
        {
            "chapter": 38,
            "verse": 64,
            "text": "این منازعه اهل آتش دوزخ محقق و حتمی است"
        },
        {
            "chapter": 38,
            "verse": 65,
            "text": "بگو که من رسولی منذر (و ناصح) بیش نیستم و جز خدای فرد قهّار (که بر همه عالم غالب و قاهر است) خدایی نیست"
        },
        {
            "chapter": 38,
            "verse": 66,
            "text": "آفریننده آسمانها و زمین و هر چه بین آنهاست، همان خدای مقتدر و بسیار آمرزنده"
        },
        {
            "chapter": 38,
            "verse": 67,
            "text": "بگو آن (حکایت که از قیامت و اهل بهشت و دوزخ برای شما آوردم) خبر بزرگ عالم است"
        },
        {
            "chapter": 38,
            "verse": 68,
            "text": "(و دریغا که) شما از شنیدن آن خبر بزرگ اعراض می‌کنید"
        },
        {
            "chapter": 38,
            "verse": 69,
            "text": "مرا بر فرشتگان عالم بالا که (در قضیّه خلق آدم یا غیر آن) خصومت و گفتگو داشتند علمی (پیش از وحی خدا) نبود"
        },
        {
            "chapter": 38,
            "verse": 70,
            "text": "و به من وحی نمی‌رسد جز اینکه من با بیان روشن و آشکار (خلق را از عذاب خدا) بترسانم"
        },
        {
            "chapter": 38,
            "verse": 71,
            "text": "(یاد کن) هنگامی که خدایت به فرشتگان گفت که من بشری از گل خواهم آفرید"
        },
        {
            "chapter": 38,
            "verse": 72,
            "text": "پس آن گاه که او را به خلقت کامل بیاراستم و از روح خود در او بدمیدم بر او به سجده در افتید"
        },
        {
            "chapter": 38,
            "verse": 73,
            "text": "پس تمام فرشتگان بدون استثنا سجده کردند"
        },
        {
            "chapter": 38,
            "verse": 74,
            "text": "مگر شیطان که غرور و تکبر ورزید و از زمره کافران گردید"
        },
        {
            "chapter": 38,
            "verse": 75,
            "text": "خدا به شیطان فرمود: ای ابلیس، تو را چه مانع شد که به موجودی (با قدر و شرافت) که من به دو دست (علم و قدرت) خود آفریدم سجده کنی؟ آیا تکبر و نخوت کردی یا از فرشتگان بلند رتبه عالم قدس اعلا بودی (که نمی‌بایست سجده کنند)"
        },
        {
            "chapter": 38,
            "verse": 76,
            "text": "شیطان گفت: من از او بهترم، که مرا از آتش (نورانی سرکش) و او را از گل (تیره پست) خلقت کرده‌ای"
        },
        {
            "chapter": 38,
            "verse": 77,
            "text": "خدا فرمود (ای شیطان جاهل خودبین) اینک از این جایگاه بیرون رو که تو (غرور و تکبر کردی و) سخت رانده درگاه ما شدی"
        },
        {
            "chapter": 38,
            "verse": 78,
            "text": "و بر تو لعنت (و غضب) من تا روز جزا حتمی و محقّق است"
        },
        {
            "chapter": 38,
            "verse": 79,
            "text": "شیطان عرض کرد: پروردگارا، پس مهلتم ده که تا روز قیامت زنده مانم"
        },
        {
            "chapter": 38,
            "verse": 80,
            "text": "خدا فرمود: از مهلت یافتگانت قرار دادیم"
        },
        {
            "chapter": 38,
            "verse": 81,
            "text": "تا روز معیّن و وقت معلوم (که صلاح نظام عالم می‌دانیم)"
        },
        {
            "chapter": 38,
            "verse": 82,
            "text": "شیطان گفت: به عزّت و جلال تو قسم که خلق را تمام گمراه خواهم کرد"
        },
        {
            "chapter": 38,
            "verse": 83,
            "text": "مگر خاصان از بندگانت را که دل از غیر بریدند و برای تو خالص شدند"
        },
        {
            "chapter": 38,
            "verse": 84,
            "text": "خدا فرمود: به حق سوگند و کلام من حق و حقیقت است"
        },
        {
            "chapter": 38,
            "verse": 85,
            "text": "که جهنم را از (جنس) تو و پیروانت از آنان تمام پر خواهم کرد"
        },
        {
            "chapter": 38,
            "verse": 86,
            "text": "(ای رسول، به امت) بگو: من مزد رسالت از شما نمی‌خواهم و من (بی حجت و برهان الهی مقام وحی و رسالت را) بر خود نمی‌بندم"
        },
        {
            "chapter": 38,
            "verse": 87,
            "text": "این قرآن نیست جز اندرز و پند برای اهل عالم"
        },
        {
            "chapter": 38,
            "verse": 88,
            "text": "و شما منکران بر صدق و حقیقت این مقال پس از چندی (هنگام مرگ و انتقال به آخرت) به خوبی آگاه می‌شوید"
        },
        {
            "chapter": 39,
            "verse": 1,
            "text": "این کتاب (عظیم الشّأن قرآن) از جانب خدای مقتدر حکیم نازل گردیده است"
        },
        {
            "chapter": 39,
            "verse": 2,
            "text": "ما این کتاب را بر تو به حق فرستادیم پس (به شکرانه این نعمت بزرگ) خدای را پرستش کن در حالی که دین را برای او خالص گردانیده باشی (و دل از غیر حق بگردانی)"
        },
        {
            "chapter": 39,
            "verse": 3,
            "text": "آگاه باشید که دین خالص (بی هیچ شرک و ریا) برای خداست، و آنان که غیر خدا را (چون بتان و فرعونان) به دوستی و پرستش برگرفتند (گفتند) ما آن بتان را نمی‌پرستیم مگر برای اینکه ما را به درگاه خدا نیک مقرب گردانند. خدا البته (این عذر نپذیرد و) میان آنها در آنچه اختلاف می‌کنند حکم خواهد کرد، که خدا هرگز آن کس را که بسیار دروغگو و کافر نعمت است هدایت نخواهد کرد"
        },
        {
            "chapter": 39,
            "verse": 4,
            "text": "اگر خدا می‌خواست فرزندی اختیار کند همانا هر که را از مخلوقاتش خواستی بر می‌گزید (و لیکن این نقص است و) او (از هر گونه نقص و آلایش) پاک و منزه است، او خدای فرد قهّار بی‌مانند است"
        },
        {
            "chapter": 39,
            "verse": 5,
            "text": "آسمانها و زمین را به حق و راستی (و برای حکمت و غرض ثابتی) ایجاد کرد، شب را بر روز و روز را بر شب بپوشاند و خورشید و ماه را مسخر کرده، هر یک (بر مدار خود) به وقت معیّن گردش می‌کنند. آگه باشید که او خدای مقتدر مطلق و بسیار آمرزنده است"
        },
        {
            "chapter": 39,
            "verse": 6,
            "text": "او شما را از یک تن (آدم) آفرید پس، از آن جفت او (حوّا) را قرار داد و برای استفاده شما هشت قسم از چهارپایان ایجاد کرد، و شما را در باطن رحم مادران در سه تاریکی (مشیمه و رحم و بطن) با تحولات گوناگون (بدین خلقت زیبا) می‌آفریند، این خداست پروردگار شما که سلطان ملک وجود اوست، هیچ خدایی جز او نیست، پس ای مشرکان (نادان) از درگاه او به کجا می‌برندتان؟"
        },
        {
            "chapter": 39,
            "verse": 7,
            "text": "اگر همه کافر شوید خدا از (طاعت) همه شما البته بی‌نیاز است و کفر (و شرک) را بر بندگانش نمی‌پسندد و اگر (طاعت و) شکرش به جای آرید از شما آن پسند اوست و (بدانید که در قیامت) هرگز بار گناه کسی را دیگری به دوش نخواهد گرفت و پس از این (زندگانی دنیای فانی) باز گشت همه شما به سوی خداست و او شما را به هر چه می‌کرده‌اید آگاه می‌سازد، که او از اسرار دلهای خلق به خوبی آگاه است"
        },
        {
            "chapter": 39,
            "verse": 8,
            "text": "و (بی چاره) انسان را هر گاه فقر و مصیبت و رنجی پیش آید در آن حال به دعا و توبه و انابه به درگاه خدای خود رود و چون نعمت و ثروتی از سوی خود به او عطا کند خدایی را که از این پیش می‌خواند به کلی فراموش سازد و برای خدای یکتا شریک و همتاهایی قرار دهد تا (خلق را) از راه خدا گمراه سازد. بگو: (ای نگون بخت) اندکی به کفر (و عصیان) لذّت و آسایش جو، که عاقبت از اهل آتش دوزخ خواهی بود"
        },
        {
            "chapter": 39,
            "verse": 9,
            "text": "(آیا آن کس که شب و روز به کفر و عصیان مشغول است بهتر است) یا آن کس که ساعات شب را به طاعت خدا به سجود و قیام پردازد و از عذاب آخرت ترسان و به رحمت الهی امیدوار است؟ بگو: آیا آنان که اهل علم و دانشند با مردم جاهل نادان یکسانند؟ منحصرا خردمندان متذکر این مطلبند"
        },
        {
            "chapter": 39,
            "verse": 10,
            "text": "(ای رسول ما، از قول من به امت) بگو: ای بندگان من که ایمان آورده‌اید، خدا ترس و پرهیزکار باشید، که آنان که متّقی و نیکوکارند (علاوه بر آخرت) در دنیا (هم) نصیبشان نیکویی و خوشی است، و زمین خدا بسیار پهناور است (اگر در مکانی ایمان و حفظ تقوا مشکل شد به شهر و دیاری دیگر روید و به راه دین صبر پیشه کنید که) البته صابران به حد کامل و بدون حساب پاداش داده خواهند شد"
        },
        {
            "chapter": 39,
            "verse": 11,
            "text": "بگو که من خود مأمورم که تنها خدا را پرستش کنم و دین را برای او خالص گردانم (و هرگز شرک نیاورم)"
        },
        {
            "chapter": 39,
            "verse": 12,
            "text": "و باز مأمورم که در اسلام و در تسلیم امر خدا مقام اوّلیّت را دارا باشم"
        },
        {
            "chapter": 39,
            "verse": 13,
            "text": "باز بگو که من اگر خدای خود را نافرمانی کنم البته از عذاب روز بزرگ قیامت می‌ترسم"
        },
        {
            "chapter": 39,
            "verse": 14,
            "text": "باز بگو: من خدای یکتا را می‌پرستم و دینم را خاص و خالص برای او می‌گردانم (و غیر او را باطل محض می‌دانم)"
        },
        {
            "chapter": 39,
            "verse": 15,
            "text": "شما هم هر که را می‌خواهید جز خدا بپرستید (که از غیر خدا جز زیان نمی‌بینید). بگو که زیانکاران آنان هستند که خود و اهل بیت خود را (از کفر و عصیان) در قیامت به خسران جاودان در افکنند، آگاه باشید که این همان زیان است که (در قیامت) بر همه آشکار است"
        },
        {
            "chapter": 39,
            "verse": 16,
            "text": "بر آنها از بالا و زیر، سایبان آتش دوزخ است. آن آتشی است که خدا از آن بندگان خود را می‌ترساند، که ای بندگان من از (آتش قهر) من بترسید"
        },
        {
            "chapter": 39,
            "verse": 17,
            "text": "و آنان که از پرستش طاغوت دوری جستند و به درگاه خدا با توبه و انابه باز گشتند آنها را بشارت و مژده رحمت است، (ای رسول) تو هم بندگان مرا (به لطف و رحمت من) بشارت آر"
        },
        {
            "chapter": 39,
            "verse": 18,
            "text": "آن بندگانی که سخن بشنوند و به نیکوتر آن عمل کنند، آنان هستند که خدا آنها را (به لطف خاص خود) هدایت فرموده و هم آنان به حقیقت خردمندان عالمند"
        },
        {
            "chapter": 39,
            "verse": 19,
            "text": "آیا کسی که وعده عذاب خدا بر او محقّق و حتمی (و به دوزخ قهر و شقاوت معذّب) است تو (به پند و نصیحت) می‌توانی از آن آتش قهرش برهانی؟"
        },
        {
            "chapter": 39,
            "verse": 20,
            "text": "لیکن آنان که متّقی و خدا ترس شدند برای آنها (در بهشت رضوان و باغ فردوس جاویدان) کاخ و عمارتها بالای یکدیگر بنا شده است که در جلو آن عمارات نهرهای آب جاری است. (این بهشت ابد) وعده خداست که خدا هرگز وعده خود را خلاف نخواهد کرد"
        },
        {
            "chapter": 39,
            "verse": 21,
            "text": "آیا (نشانه لطف‌های خدا را در دنیا) نمی‌بینی که خدا از آسمان آب باران نازل گردانید و آن را در روی زمین در نهرها و جویها روان ساخت آن گاه انواع نباتات گوناگون بدان برویاند باز (از سبزی و خرّمی) رو به خزان آرد و نخست بنگری که زرد شود و آن گاه خدا (چوب و علف) خشکش گرداند؟ همانا در آن صاحبان عقل را تذکر (قدرت و رحمت الهی) است"
        },
        {
            "chapter": 39,
            "verse": 22,
            "text": "آیا آن کس را که خدا برای اسلام شرح صدر (و فکر روشن) عطا فرمود که وی به نور الهی روشن است (چنین کس با مردم کافر بی نور تاریک دل یکسان است)؟ پس وای بر آنان که از قساوت (و شقاوت) دلهاشان از یاد خدا فارغ است! اینان هستند که دانسته به ضلالت و گمراهیند"
        },
        {
            "chapter": 39,
            "verse": 23,
            "text": "خدا قرآن را فرستاد که بهترین حدیث (و نیکوترین سخن آسمانی خدا) است، کتابی که آیاتش همه (در کمال فصاحت و اعجاز) با هم مشابه است و در آن ثنای خدا (و خاصان خدا) مکرر می‌شود، که از تلاوت (آیات قهر) آن خدا ترسان را لرزه بر اندام افتد و (با آیات رحمت) باز آرام و سکونت یابند و دلهایشان به ذکر خدا مشغول گردد. این (کتاب) همان (رحمت و) هدایت خداست که هر که را خواهد به آن رهبری فرماید، و هر کس را خدا به گمراهیش واگذارد دیگر هیچ هدایت کننده‌ای نخواهد داشت"
        },
        {
            "chapter": 39,
            "verse": 24,
            "text": "آیا آن کس که روز قیامت برای پرهیز از سختی عذاب دوزخ ناچار است که رخسارش را مقابل آتش سپر گرداند (مانند کسی است که از آن عذاب ایمن و آسوده است)؟ و (آن روز) به ظالمان خطاب شود که اینک کیفر ستمهایی که می‌کردید بچشید"
        },
        {
            "chapter": 39,
            "verse": 25,
            "text": "آنان که پیش از این امت بودند نیز (پیغمبران خود را) تکذیب کردند پس، از جایی که پی نمی‌بردند عذاب (قهر حق) بر آنها فرود آمد"
        },
        {
            "chapter": 39,
            "verse": 26,
            "text": "پس خدا عذاب ذلّت و خواری را در زندگانی دنیا به آنها چشانید در صورتی که عذاب آخرت آنها اگر بدانند بسیار سخت‌تر است"
        },
        {
            "chapter": 39,
            "verse": 27,
            "text": "و ما در این قرآن برای (هدایت) مردم هر گونه مثلهای روشن آوردیم، باشد که خلق متذکر (حقایق آن) شوند"
        },
        {
            "chapter": 39,
            "verse": 28,
            "text": "همان قرآن عربی فصیح که در آن هیچ ناراستی و حکم ناصواب نیست، باشد که مردم (از آن پند گرفته و) پرهیزگار شوند"
        },
        {
            "chapter": 39,
            "verse": 29,
            "text": "خدا (برای کفر و ایمان) مثلی زده (بیاموزید) آیا شخصی که اربابانی متعدد دارد همه مخالف یکدیگر (و هر کدام او را به کاری پر رنج و زحمت می‌گمارند) با آن شخصی که تسلیم امر یک نفر است (که به او مهربان است و هیچ تکلیف سختی نمی‌کند) حال این دو شخص یکسان است؟ خدا را سپاس (که حالشان هرگز یکسان نیست) لیکن اکثر این مردم درک (این حقیقت) نمی‌کنند"
        },
        {
            "chapter": 39,
            "verse": 30,
            "text": "(ای رسول عزیز ما) شخص تو و این خلق البته به مرگ از دار دنیا خواهید رفت"
        },
        {
            "chapter": 39,
            "verse": 31,
            "text": "آن گاه روز قیامت همه در پیشگاه عدل پروردگار خویش با یکدیگر ستیزه (و دادخواهی) می‌کنید"
        },
        {
            "chapter": 39,
            "verse": 32,
            "text": "پس (در آن روز) از آن کسی که بر خدا دروغ بسته و وعده صدق رسولان خدا را که به او رسیده تکذیب کرده هیچ کس ستمکارتر هست؟ آیا منزلگاه کافران در آتش دوزخ نیست؟"
        },
        {
            "chapter": 39,
            "verse": 33,
            "text": "و آن کس که (وعده) صدق را آورد و (آن کس که) آن را تصدیق کرد (و به خدا و قیامت ایمان آورد) هم آنها به حقیقت اهل تقوا هستند"
        },
        {
            "chapter": 39,
            "verse": 34,
            "text": "برای آن بندگان نزد خدایشان از هر نعمتی که بخواهند مهیّاست، که این پاداش نیکو کاران عالم است"
        },
        {
            "chapter": 39,
            "verse": 35,
            "text": "تا خدا زشت‌ترین گناهانشان را مستور و محو گرداند و بسی بهتر از این اعمال نیکشان به آنها پاداش عطا کند"
        },
        {
            "chapter": 39,
            "verse": 36,
            "text": "آیا خدای (مهربان) برای بنده‌اش کافی نیست؟ و مردم (مشرک) تو را از قدرت غیر خدا می‌ترسانند! و هر که را خدا به گمراهی خود واگذارد دیگر او را هیچ راهنمایی نخواهد بود"
        },
        {
            "chapter": 39,
            "verse": 37,
            "text": "و هر کس را خدا هدایت کند دیگر احدی او را گمراه نتواند کرد. آیا خدا مقتدر و غالب (بر تمام قوای عالم) و منتقم (از همه ستمکاران جهان) نیست؟"
        },
        {
            "chapter": 39,
            "verse": 38,
            "text": "و اگر از این مشرکان بپرسی که زمین و آسمانها را که آفریده است؟ البته جواب دهند: خدا آفریده. پس به آنها بگو: چه تصور می‌کنید، آیا همه بتهایی که جز خدا می‌خوانید اگر خدا بخواهد مرا رنجی رسد آن بتان می‌توانند آن را رفع کنند؟ یا اگر خدا بخواهد مرا به رحمتی رساند بتان می‌توانند آن رحمت را از من باز دارند؟ بگو: خدا مرا کافی است، که متوکلان عالم بر او توکل می‌کنند"
        },
        {
            "chapter": 39,
            "verse": 39,
            "text": "باز بگو: ای قوم، شما را آنچه میسّر است (و در خور جهل و گمراهی شماست) عمل کنید، من هم (آنچه روا دانم) عمل می‌کنم و به زودی معلوم شما گردد"
        },
        {
            "chapter": 39,
            "verse": 40,
            "text": "که عذاب با ذلّت و خواری که را فرا رسد و آلام همیشگی (دوزخ) بر که فرود آید؟"
        },
        {
            "chapter": 39,
            "verse": 41,
            "text": "(ای رسول) این کتاب الهی را ما به حقّ برای (هدایت) خلق بر تو فرستادیم، اینک هر که هدایت یافت نفع آن و هر که به گمراهی شتافت زیان آن بر شخص اوست و تو (پس از تبلیغ رسالت و اتمام حجّت) دیگر وکیل خلق و نگهبان امّت (از قهر حقّ) نخواهی بود"
        },
        {
            "chapter": 39,
            "verse": 42,
            "text": "خداست آن که وقت مرگ ارواح خلق را می‌گیرد و آن کس را که هنوز مرگش فرا نرسیده نیز در حال خواب روحش را قبض می‌کند، سپس آن را که حکم به مرگش کرده جانش را نگاه می‌دارد و آن را که نکرده (به بدنش) می‌فرستد تا وقت معیّن (مرگ). در این کار نیز ادله‌ای (از قدرت الهی) برای متفکران پدیدار است"
        },
        {
            "chapter": 39,
            "verse": 43,
            "text": "بلکه این مردم کافر مشرک خدا را وا گذارده و بتهایی (بی اثر) را شفیعان خود بر گرفتند. بگو: اگر چه این بتان کمتر چیزی در جهان مالک نباشند و عقل و ادراکی هیچ نداشته باشند (باز شفیع شما توانند شد)"
        },
        {
            "chapter": 39,
            "verse": 44,
            "text": "بگو: شفاعت همه خلقان با خداست، که سلطان ملک آسمانها و زمین و است و پس از مرگ و فنا بازگشت همه شما به سوی اوست"
        },
        {
            "chapter": 39,
            "verse": 45,
            "text": "و چون نزد مردم بی‌ایمان به آخرت، خدا را به یکتایی یاد کنند (آنها از ذکر حق) سخت ملول و دلتنگ می‌شوند و هرگاه ذکر غیر خدا (از بتها و امور مادی) کنند خرّم و دلشاد می‌گردند"
        },
        {
            "chapter": 39,
            "verse": 46,
            "text": "بگو: پروردگارا، ای خالق آسمانها و زمین، ای دانای عالم پیدا و پنهان، تو خود میان بندگان در آنچه خلاف و نزاع برانگیزند حکم خواهی کرد"
        },
        {
            "chapter": 39,
            "verse": 47,
            "text": "و اگر مردم ستمکار و ظالم هر آنچه در زمین است دو برابر دارا باشند البته خواهند که برای نجات خود از سختی عذاب قیامت همه را فدا کنند، و البته (آن روز) از (قهر) خدا عذابی که گمان نمی‌بردند بر آنان پدید آید"
        },
        {
            "chapter": 39,
            "verse": 48,
            "text": "و (آن در) نتیجه زشتی و بدکاریهاشان ظاهر شود و عذاب قیامت که با انکار و استهزاء تلقّی می‌کردند بر آنان احاطه کند"
        },
        {
            "chapter": 39,
            "verse": 49,
            "text": "آری آدمی (ناسپاس) چون رنج و دردی به او رسد ما را به دعا می‌خواند و باز چون (آن رنج و عذاب را برداشتیم و) نعمت و دولت به او دادیم گوید: این نعمت دانسته (و به استحقاق) نصیب من گردید. (چنین نیست) بلکه آن امتحان وی است و لیکن اکثر مردم آگه نیستند"
        },
        {
            "chapter": 39,
            "verse": 50,
            "text": "پیشینیان هم چنین می‌گفتند (که ما مال و دولت را به تدبیر و لیاقت خود یافتیم) اما (خطا گفتند که وقت مرگ و هلاک) مال و دولتی که اندوختند هیچ به فریادشان نرسید"
        },
        {
            "chapter": 39,
            "verse": 51,
            "text": "و کیفر زشتی و بدکاریها که (برای کسب مال) انجام دادند به آنها رسید. و ستمکاران از این مردم نیز به زودی کیفر کردار بدشان را خواهند یافت و هرگز از قهر و قدرت خدا رهایی نمی‌یابند"
        },
        {
            "chapter": 39,
            "verse": 52,
            "text": "آیا مردم ندانستند که خدا البته هر که را خواهد روزی وسیع دهد و هر که را خواهد تنگ روزی سازد؟ در این (اختلاف روزی خلق) هم ادله‌ای (از قدرت الهی) برای اهل ایمان پدیدار است"
        },
        {
            "chapter": 39,
            "verse": 53,
            "text": "(ای رسول رحمت) بدان بندگانم که (به عصیان) اسراف بر نفس خود کردند بگو: هرگز از رحمت (نامنتهای) خدا نا امید مباشید، البته خدا همه گناهان را (چون توبه کنید) خواهد بخشید، که او خدایی بسیار آمرزنده و مهربان است"
        },
        {
            "chapter": 39,
            "verse": 54,
            "text": "و به درگاه خدای خود به توبه و انابه باز گردید و تسلیم امر او شوید پیش از آنکه عذاب به شما فرا رسد و هیچ نصرت و نجاتی نیابید"
        },
        {
            "chapter": 39,
            "verse": 55,
            "text": "و بهترین دستور کتابی را که بر شما از جانب خدایتان نازل شده است پیروی کنید پیش از آنکه عذاب (قهر خدا به کیفر گناهان) بر شما ناگهان فرود آید و شما آگاه نباشید"
        },
        {
            "chapter": 39,
            "verse": 56,
            "text": "تا مبادا کسی فریاد واحسرتا بر آرد و گوید: ای وای بر من که جانب امر خدا را فرو گذاشتم و وعده‌های خدا را مسخره و استهزا نمودم"
        },
        {
            "chapter": 39,
            "verse": 57,
            "text": "یا آنکه (از فرط پشیمانی در پی آرزوی محال آید و) گوید: (افسوس) اگر خدا مرا (به لطف خاص) هدایت فرمودی من نیز از اهل تقوا بودم"
        },
        {
            "chapter": 39,
            "verse": 58,
            "text": "یا آنکه چون عذاب (خدا) را به چشم مشاهده کند گوید: (ای فریاد) کاش بار دیگر (به دنیا) باز می‌گشتم تا از نیکوکاران می‌شدم"
        },
        {
            "chapter": 39,
            "verse": 59,
            "text": "آری (ای بدبخت) آیات کتاب من که محقّقا برای (هدایت) تو آمد تو آن را تکذیب کردی و راه تکبر و سرکشی پیش گرفتی و از زمره کافران بد کیش گردیدی"
        },
        {
            "chapter": 39,
            "verse": 60,
            "text": "و روز قیامت کسانی را که بر خدا دروغ بستند بنگری که همه رویشان سیاه شده است (رسوای خدا و خلق گردیدند) آیا متکبران را نه منزل در دوزخ است؟"
        },
        {
            "chapter": 39,
            "verse": 61,
            "text": "و خدا اهل تقوا را به موجبات رستگاری (و اعمال صالح) از عذاب نجات خواهد داد که هیچ رنج و المی به آنها نرسد و هرگز غم و اندوهی بر دلشان راه نیابد"
        },
        {
            "chapter": 39,
            "verse": 62,
            "text": "خدا آفریننده هر چیز است و بر هر چیز هم او نگهبان است"
        },
        {
            "chapter": 39,
            "verse": 63,
            "text": "کلیدهای خزائن آسمانها و زمین او راست و آنان که به آیات خدا کافر شدند هم آنان زیانکاران عالمند"
        },
        {
            "chapter": 39,
            "verse": 64,
            "text": "(ای رسول به مشرکان) بگو: ای مردم نادان مرا امر می‌کنید که غیر خدا را پرستش کنم؟"
        },
        {
            "chapter": 39,
            "verse": 65,
            "text": "(هنوز مشرکان جاهل از تو موحد کامل طمع شرک دارند؟) و حال آنکه به تو و به رسولان پیش از تو چنین وحی شده که اگر به خدا شرک آوری عملت محو و نابود می‌گردد و سخت از زیانکاران خواهی گردید"
        },
        {
            "chapter": 39,
            "verse": 66,
            "text": "بلکه تنها خدا را پرستش کن و از شکر گزاران (نعمت الهی) باش"
        },
        {
            "chapter": 39,
            "verse": 67,
            "text": "و (آنان که غیر خدا را طلبیدند) خدا را چنان که شاید به عظمت نشناختند، و اوست که روز قیامت زمین در قبضه قدرت او و آسمانها در پیچیده به دست سلطنت اوست. آن ذات پاک یکتا منزّه و متعالی از شرک مشرکان (بلکه از فکر موحدان) است"
        },
        {
            "chapter": 39,
            "verse": 68,
            "text": "و صیحه‌ای در صور (اسرافیل) بدمند تا جز آن که خدا (بقای او) خواسته دیگر هر که در آسمانها و زمین است همه یکسر مدهوش مرگ شوند، آن گاه صیحه دیگری در آن دمیده شود که ناگاه خلایق همه (از خواب مرگ) بر خیزند و نظاره (واقعه محشر) کنند"
        },
        {
            "chapter": 39,
            "verse": 69,
            "text": "و زمین (محشر) به نور پروردگار خود روشن گردد و نامه (اعمال خلق در پیشگاه عدل حق) نهاده شود و انبیاء و شهداء (بر گواهی) احضار شوند و میان خلق به حق حکم شود و به هیچ کس ابدا ظلمی نخواهد شد"
        },
        {
            "chapter": 39,
            "verse": 70,
            "text": "و هر کس به پاداش عملش تمام برسد و خدا از هر کس به افعال خلق آگاه‌تر است"
        },
        {
            "chapter": 39,
            "verse": 71,
            "text": "و آنان را که کافر شدند فوج فوج به جانب دوزخ رانند تا چون آنجا رسند درهای جهنّم (به رویشان) بگشایند و خازنان دوزخ به آنها گویند: مگر پیغمبرانی از خودتان برای (هدایت) شما نیامدند و آیات الهی را برایتان تلاوت نکردند و شما را از ملاقات این روز سخت نترسانیدند؟ جواب دهند: بلی و لیکن (افسوس که ما پند نگرفتیم و به کفر و عصیان خود را مستحق عذاب حرمان کردیم و) وعده عذاب بر کافران محقّق و حتمی گردید"
        },
        {
            "chapter": 39,
            "verse": 72,
            "text": "آن گاه به آن کافران خطاب شود: اینک از هر در به دوزخ داخل شوید و در آن عذاب جاودان بمانید که متکبران را (دوزخ) بسیار بد منزلگاهی است"
        },
        {
            "chapter": 39,
            "verse": 73,
            "text": "و متقیان خدا ترس را فوج فوج به سوی بهشت برند تا چون بدانجا رسند و همه درهای بهشت (به رویشان به احترام) بگشایند و خازنان بهشتی (به تهنیت) گویند: سلام بر شما باد (خوشا به حال شما) که چه خوش عیش ابدی نصیب شما گردید حالی در این بهشت ابد در آیید و جاودان متنعّم باشید"
        },
        {
            "chapter": 39,
            "verse": 74,
            "text": "(مؤمنان به بهشت در آیند) و گویند: ستایش خدای را که وعده لطف و رحمتش را بر ما محقق فرمود و ما را وارث همه سرزمین بهشت گردانید که هر جای آن بخواهیم منزل گزینیم. (بلی آن روز) پاداش نیکوکاران بسیار نیکو خواهد بود"
        },
        {
            "chapter": 39,
            "verse": 75,
            "text": "و (در آن روز) فرشتگان (رحمت) را مشاهده کنی که گرداگرد عرش (با عظمت الهی) در آمده و به تسبیح و ستایش خدایشان مشغولند و میان اهل بهشت و دوزخ به حق حکم شود و (همه زبان به حمد خدا گشایند و) گویند: سپاس و ستایش خاصّ خدای یکتا پروردگار جهانیان است"
        },
        {
            "chapter": 40,
            "verse": 1,
            "text": "حم (از اسرار خدا و رسول است)"
        },
        {
            "chapter": 40,
            "verse": 2,
            "text": "نزول این کتاب آسمانی (قرآن) از جانب خدای مقتدر داناست"
        },
        {
            "chapter": 40,
            "verse": 3,
            "text": "خدایی که بخشنده گناه و پذیرنده توبه (بندگان با ایمان) و منتقم سخت (از مردم ظالم بی‌ایمان) و صاحب رحمت و نعمت است، جز او هیچ خدایی نیست، بازگشت همه به سوی اوست"
        },
        {
            "chapter": 40,
            "verse": 4,
            "text": "و (بدان ای رسول که) در آیات خدا کسی به (انکار و) جدل جز مردم کافر برنخیزد پس تو از اینکه کافران بر شهر و دیارها مسلط و متصرّفند دل نبازی (که اگر به آنها مهلتی دادیم موقع انتقام خواهد رسید)"
        },
        {
            "chapter": 40,
            "verse": 5,
            "text": "(اگر امت تو را تکذیب کردند غم مدار که) پیش از اینان هم قوم نوح و طوایف بعد از نوح نیز (پیغمبران را) تکذیب کردند و هر امتی همّت گماشت که پیغمبر خود را دستگیر (و هلاک) گرداند و جدل و گفتار باطل به کار گرفت تا برهان حق را پایمال سازد، من هم آنها را (به کیفر کفر) گرفتم و چگونه عقوبت سخت کردم"
        },
        {
            "chapter": 40,
            "verse": 6,
            "text": "و همین گونه وعده خدای تو بر (عقاب و کیفر) کافران (امتت) محقق و حتم است که آنها همه اهل دوزخ هستند"
        },
        {
            "chapter": 40,
            "verse": 7,
            "text": "فرشتگانی که عرش (با عظمت الهی) را بر دوش گرفته و آنان که پیرامون عرشند به تسبیح و ستایش حق مشغولند، هم خود به خدا ایمان دارند و هم برای اهل ایمان از خدا آمرزش و مغفرت می‌طلبند که ای پروردگاری که علم و رحمت بی‌منتهایت همه اهل عالم را فرا گرفته است، گناه آنان که توبه کردند و راه (رضای) تو را پیمودند ببخش و آنان را از عذاب دوزخ محفوظ دار"
        },
        {
            "chapter": 40,
            "verse": 8,
            "text": "پروردگارا، تو آنها را به بهشت عدنی که وعده‌شان فرمودی با پدران (و مادران) صالح و هم جفت و فرزندانشان و اصل گردان، که همانا تویی خدای با حکمت و اقتدار"
        },
        {
            "chapter": 40,
            "verse": 9,
            "text": "و هم آن مؤمنان را از ارتکاب اعمال زشت نگاه دار، که هر که را تو از زشتکاری امروز محفوظ داری در حقّ او رحمت و عنایت بسیار فرموده‌ای و آن به حقیقت رستگاری بزرگ (از بلایا و فیروزی عظیم در آخرت) خواهد بود"
        },
        {
            "chapter": 40,
            "verse": 10,
            "text": "آنان که کافر شدند (چون به دوزخ در افتند و از فرط خشم دشمن جان خود شوند) به آنها خطاب شود که خشم و قهر خدا بسیار از خشم شما بر خود سخت‌تر است چرا که شما را به ایمان دعوت می‌کردند و شما کافر می‌شدید"
        },
        {
            "chapter": 40,
            "verse": 11,
            "text": "در آن حال کافران گویند: پروردگارا، تو ما را دو بار بمیراندی و باز زنده کردی (یک بار در دنیا میراندی و در قبور و عالم برزخ زنده کردی، دوم بار در قبور میراندی و به قیامت زنده کردی) تا ما به گناهان خود اعتراف کردیم، آیا اینک ما را راهی هست که از این عذاب دوزخ بیرون آییم؟"
        },
        {
            "chapter": 40,
            "verse": 12,
            "text": "(به آنها گویند) این عذاب برای آن است که شما چون خدا به یکتایی یاد می‌شد به او کافر می‌شدید و اگر بر او شریک می‌گرفتند ایمان می‌آوردید، پس اینک حکم (عفو و عقوبت شما) با خدای متعال بزرگوار است"
        },
        {
            "chapter": 40,
            "verse": 13,
            "text": "اوست خدایی که به شما آیات (قدرت) خود را (در عالم آفاق و انفس) پدیدار می‌سازد و از آسمان (به وسیله برف و باران) بر شما روزی می‌فرستد، و متذکر این معنی نشوند مگر کسانی که دایم رو به درگاه خدا آرند"
        },
        {
            "chapter": 40,
            "verse": 14,
            "text": "پس خدا را بخوانید در حالی که دین را برای او خالص کرده باشید هر چند کافران نخواهند"
        },
        {
            "chapter": 40,
            "verse": 15,
            "text": "که او دارای شئون و مراتب رفیع و صاحب عرش (عظیم) است، روح (همان فرشته جان بخش) را از امر خود بر هر که از بندگانش بخواهد می‌فرستد تا خلق را از روز ملاقات (ثواب و عقاب) بترساند"
        },
        {
            "chapter": 40,
            "verse": 16,
            "text": "آن روزی که همه خلق پدیدار شوند (و نیک و بدشان آشکار گردد) که هیچ کرده آنها بر خدا پنهان نباشد. در آن روز سلطنت عالم با کیست؟ با خدای یکتای بس قاهر منتقم است"
        },
        {
            "chapter": 40,
            "verse": 17,
            "text": "آن روز هر نفسی به آنچه کرده جزا خواهد یافت، آن روز بر هیچ کس ستم نخواهد شد که خدا (ی عادل) حساب خلق به یک لحظه می‌کند"
        },
        {
            "chapter": 40,
            "verse": 18,
            "text": "و (ای رسول) امت را از روز نزدیک (قیامت) بترسان که (از هول و ترس) آن روز جانها به گلو می‌رسد و از بیم آن حزن و خشم خود فرو می‌برند و ستمکاران را هیچ یار گرم و دلسوز و یاوری که شفاعتش پذیرفته شود نخواهد بود"
        },
        {
            "chapter": 40,
            "verse": 19,
            "text": "و خدا بر نگاه خیانت چشم خلق و اندیشه‌های نهانی دلها (ی مردم) آگاه است"
        },
        {
            "chapter": 40,
            "verse": 20,
            "text": "و خدا به حق حکم می‌کند و غیر او آنچه را به خدایی می‌خوانند هیچ حکم (و اثری) در جهان نتوانند داشت، خداست که (دعای خلق را) شنوا و (به احوال بندگان) بیناست"
        },
        {
            "chapter": 40,
            "verse": 21,
            "text": "آیا (مردم) در روی زمین سیر و سفر نکردند تا عاقبت کار پیشینیانشان را ببینند که آنها با آنکه بسیار از اینان قوی‌تر و آثار وجودیشان در روی زمین بیشتر بود سرانجام خدا به کیفر گناهانشان بگرفت (و همه را هلاک ساخت) و از (قهر و انتقام) خدا هیچ کس نگهدارشان نبود"
        },
        {
            "chapter": 40,
            "verse": 22,
            "text": "این هلاکت پیشینیان بدین سبب بود که پیمبرانشان با آیات و ادلّه روشن به سوی آنها می‌آمدند و آنان (از جهل و عناد) کافر شدند، خدا هم آنان را (به عقوبت) گرفت، که خدا بسیار مقتدر و سخت کیفر است"
        },
        {
            "chapter": 40,
            "verse": 23,
            "text": "و همانا موسی را با آیات و معجزات و حجّت آشکار فرستادیم"
        },
        {
            "chapter": 40,
            "verse": 24,
            "text": "به سوی فرعون و هامان و قارون، آنها گفتند: او ساحر بسیار دروغگویی است"
        },
        {
            "chapter": 40,
            "verse": 25,
            "text": "و آن گاه که او از جانب ما به صدق و حقیقت به سوی آنان آمد (فرعون و قومش به مردم) گفتند: بروید پسران آنان که به موسی ایمان آوردند بکشید و زنانشان را زنده گذارید (تا ضعیف و نابود شوند. و ما بالعکس آنها را قوی کردیم) آری مکر و تدبیر کافران جز در ضلالت (و خسرانشان) به کار نیاید"
        },
        {
            "chapter": 40,
            "verse": 26,
            "text": "و فرعون (به درباریانش) گفت: بگذارید تا من موسی را به قتل رسانم و او خدای خود را به یاری طلبد، می‌ترسم که آیین شما را تغییر دهد و در زمین فتنه و فسادی برانگیزد"
        },
        {
            "chapter": 40,
            "verse": 27,
            "text": "و موسی گفت: من به خدای آفریننده من و شما (و همه عالم) از شرّ هر (کافر) متکبری که به روز حساب ایمان نمی‌آورد پناه می‌برم"
        },
        {
            "chapter": 40,
            "verse": 28,
            "text": "و مرد با ایمانی از آل فرعون که ایمانش را پنهان می‌داشت (با فرعونیان) گفت: آیا مردی را به جرم اینکه می‌گوید: پروردگار من خداست می‌کشید، در صورتی که با معجزه و ادلّه روشن از جانب خدایتان برای (هدایت) شما آمده است؟! اگر او دروغگوست گناه دروغش بر خود اوست و لیکن اگر راستگو باشد از وعده‌های او بعضی به شما برسد (و همه هلاک خواهید شد) که خدا البته مردم مسرف (ستمکار) و دروغگو را هرگز هدایت نخواهد کرد"
        },
        {
            "chapter": 40,
            "verse": 29,
            "text": "ای قوم، امروز ملک و سلطنت و چیرگی بر زمین (مصر) با شماست، لیکن اگر قهر و انتقام خدا بر ما برسد کیست که ما را از آن نجات تواند داد؟ فرعون باز گفت: جز آن که رأی (به قتل موسی) دادم رأی دیگر نمی‌دهم (و جز این صلاح نمی‌دانم) و شما را جز به راه صواب دلالت نمی‌کنم"
        },
        {
            "chapter": 40,
            "verse": 30,
            "text": "باز همان شخص با ایمان (به فرعونیان) گفت: ای قوم، من بر شما می‌ترسم از روزی مانند روز سخت احزاب (و امم پیشین)"
        },
        {
            "chapter": 40,
            "verse": 31,
            "text": "مثل روزگار ناگوار قوم نوح و عاد و ثمود و امم بعد از اینان (که همه به کیفر کفر و عصیان هلاک شدند) و خدا هیچ اراده ظلم در حق بندگان نکند (و هلاک آنها به سوء اختیار خود است)"
        },
        {
            "chapter": 40,
            "verse": 32,
            "text": "و ای قوم، من بر شما از (عذاب) روز قیامت که خلق (از سختی آن به فریاد آیند و) یکدیگر را بخوانند سخت می‌ترسم"
        },
        {
            "chapter": 40,
            "verse": 33,
            "text": "روزی که (از عذاب آن) به پشت بگریزید و هیچ از (قهر) خدا پناهی نیابید. و هر که را خدا در گمراهی واگذارد دیگر برای او راهنمایی نیست"
        },
        {
            "chapter": 40,
            "verse": 34,
            "text": "و از این پیش یوسف (کنعان) به سوی شما (مصریان) با معجزات و ادلّه روشن (به رسالت) آمد و دایم از آیاتی که برای شما آورد در شک و ریب بماندید تا آنکه یوسف از دنیا برفت، گفتید که دیگر خدا پس از یوسف هرگز رسولی نمی‌فرستد. بلی این چنین خدا مردم مسرف (ستمگری) را که (در آیات خدا و معجزات رسل) در شک و ریبند به گمراهی و خذلان خود وا می‌گذارد"
        },
        {
            "chapter": 40,
            "verse": 35,
            "text": "آنان که در آیات خدا بی‌هیچ حجت و برهان به جدال و انکار برمی‌خیزند این کار، سخت خدا (و رسول) و اهل ایمان را به خشم و غضب آرد. بلی این گونه خدا بر دل هر متکبر خود کامه‌ای مهر (شقاوت) می‌زند (که با سعادت خود دشمن می‌شود)"
        },
        {
            "chapter": 40,
            "verse": 36,
            "text": "و فرعون (به وزیرش) گفت: ای هامان، برای من کاخی بلند پایه (آسمان خراش) بنیاد کن تا شاید به درها راه یابم"
        },
        {
            "chapter": 40,
            "verse": 37,
            "text": "به درهای آسمانها و بر خدای موسی آگاه شوم (و از صدق و کذب موسی تحقیقی کنم) و من هنوز موسی را دروغگوی می‌پندارم. و این چنین در نظر جاهلانه فرعون عمل زشتش زیبا نمود و راه حق (و خدا پرستی) بر او مسدود شد، و مکر و تدبیر فرعون جز بر زیان و هلاکش به کار نیامد"
        },
        {
            "chapter": 40,
            "verse": 38,
            "text": "و باز همان شخص مؤمن گفت: ای قوم، مرا پیروی کنید تا شما را به راه حق و صواب دلالت کنم"
        },
        {
            "chapter": 40,
            "verse": 39,
            "text": "ای قوم، این زندگانی (فانی) دنیا متاع ناچیزی بیش نیست و سرای آخرت منزلگاه ابدی (و حیات جاودانی) است"
        },
        {
            "chapter": 40,
            "verse": 40,
            "text": "(و بدانید که) هر کس کار بدی (در دنیا) کرده (آنجا) الاّ به مثل آن مجازات نشود، و هر که از مرد و زن عمل صالح به جا آورده در صورتی که با ایمان باشند آنان در بهشت جاودان داخل شوند و آنجا از رزق بی‌حساب (و نعمت بی‌شمار) برخوردار گردند"
        },
        {
            "chapter": 40,
            "verse": 41,
            "text": "و ای قوم، چرا من شما را به راه نجات (و طریق بهشت) دعوت می‌کنم و شما مرا به سوی آتش دوزخ می‌خوانید؟"
        },
        {
            "chapter": 40,
            "verse": 42,
            "text": "شما مرا دعوت می‌کنید که به خدا کافر شوم و از بی‌دانشی بتی را که در جهان هیچ مؤثر نمی‌دانم شریک خدا قرار دهم، و من شما را به سوی خدای مقتدر بسیار با بخشش و آمرزش می‌خوانم"
        },
        {
            "chapter": 40,
            "verse": 43,
            "text": "بی‌شک آنچه شما مرا به سوی او می‌خوانید (از بتها و فراعنه و معبودان باطل) آن هیچ دعوتی (و اثر سودمندی) در دنیا و آخرت ندارد و محققا (بدانید که در قیامت) بازگشت ما به سوی خداست و البته مسرفان (ستمکاران فاسق در آنجا) همه اهل آتش دوزخند"
        },
        {
            "chapter": 40,
            "verse": 44,
            "text": "پس به زودی گفتارم را (هنگام پاداش عمل) متذکر می‌شوید و من کار خود به خدا وامی‌گذارم، که او کاملا بر احوال بندگان بیناست"
        },
        {
            "chapter": 40,
            "verse": 45,
            "text": "(قوم به جای آنکه پند مؤمن آل فرعون را بشنوند قصد آزارش کردند) پس خدا از شر و مکر فرعونیان او را محفوظ داشت و عذاب سخت آل فرعون را فرا گرفت (و همه به دریای هلاک غرق شدند)"
        },
        {
            "chapter": 40,
            "verse": 46,
            "text": "(اینک که در عالم برزخند) آنها صبح و شام بر آتش دوزخ عرضه می‌شوند، و چون روز قیامت بر پا شود (خطاب آید که) فرعونیان را به سخت‌ترین عذاب (جهنم) وارد کنید"
        },
        {
            "chapter": 40,
            "verse": 47,
            "text": "و (یاد آر) وقتی که در آتش دوزخ با هم به احتجاج و مجادله برآیند، ضعیفان ملّت به پیشوایان گردنکش خود می‌گویند: ما (در دنیا) پیروی شما کردیم (که گمراه شدیم) آیا می‌توانید امروز شما هم به عوض آن از آتش عذاب ما بکاهید؟"
        },
        {
            "chapter": 40,
            "verse": 48,
            "text": "پیشوایان متکبر پاسخ دهند که ما و شما همه باید در آتش دوزخ (یکسان معذّب) باشیم، که خدا میان بندگان البته (به عدل) حکم فرموده است"
        },
        {
            "chapter": 40,
            "verse": 49,
            "text": "و اهل دوزخ به خازنان جهنم گویند: از خدای خود بخواهید که روزی عذاب ما را تخفیف دهد"
        },
        {
            "chapter": 40,
            "verse": 50,
            "text": "آنها پاسخ دهند که آیا پیغمبران شما با معجزات و ادلّه روشن برای (هدایت) شما نیامدند؟ دوزخیان گویند: آری آمدند (ما پیروی آنان نکردیم و بدین روز سیاه افتادیم). پس خازنان جهنّم گویند: اینک هر چه می‌خواهید دعا (و ناله) کنید، که دعای کافران جز در ضلالت (و زیان) نخواهد بود"
        },
        {
            "chapter": 40,
            "verse": 51,
            "text": "ما (که خدای تواناییم) البته رسولان خود و اهل ایمان را هم در دنیا ظفر و نصرت می‌دهیم و هم روز قیامت که گواهان (اعمال نیک و بد) به شهادت برخیزند (مؤمنان را به مقامات بهشتی پاداش می‌دهیم)"
        },
        {
            "chapter": 40,
            "verse": 52,
            "text": "در آن روز ستمکاران را (پشیمانی و) عذرخواهی سود ندهد و بر آنها خشم و لعن و منزلگاه بد (جهنّم) مهیّاست"
        },
        {
            "chapter": 40,
            "verse": 53,
            "text": "و همانا ما به موسی مقام هدایت عطا کردیم و بنی اسرائیل (قوم او) را وارث کتاب (بزرگ تورات) گردانیدیم"
        },
        {
            "chapter": 40,
            "verse": 54,
            "text": "تا آن قوم هدایت یابند و خردمندان پند گیرند"
        },
        {
            "chapter": 40,
            "verse": 55,
            "text": "پس (ای رسول ما، بر آزار امت) صبر کن که البته وعده (ثواب و عقاب) خدا حق است و بر گناه خود از خدا آمرزش طلب کن (یعنی بر گناه امت نادان از درگاه خدا آمرزش خواه) و صبح و شام به تسبیح و ذکر و ستایش پروردگار خود پرداز"
        },
        {
            "chapter": 40,
            "verse": 56,
            "text": "آنان که در آیات خدا بی‌هیچ حجت و برهان که آنان را آمده باشد راه انکار و جدل پیمایند جز تکبر و نخوت (و قصد ریاست) چیزی در دل ندارند که به آرزوی دل هم آخر نخواهند رسید، پس تو (از شر و فتنه آنها) پناه به درگاه خدا بر، که خدا شنوا و بیناست"
        },
        {
            "chapter": 40,
            "verse": 57,
            "text": "البته خلقت آسمانها و زمین بسیار بزرگتر و مهمتر از خلقت بشر است و لیکن اکثر مردم این معنا را درک نمی‌کنند"
        },
        {
            "chapter": 40,
            "verse": 58,
            "text": "و هرگز (جاهل) نابینا و شخص (عالم) بینا یکسان نیستند و هم آنان که ایمان آورده و نیکوکار شدند (نزد خدا) با (کافران) بدکردار مساوی (در درجات آخرت) نیستند، لیکن بسیار کم این حقیقت را متذکر می‌شوید"
        },
        {
            "chapter": 40,
            "verse": 59,
            "text": "البته ساعت قیامت بی‌هیچ شک می‌آید و لیکن بیشتر مردم (تا ساعت مرگ به آن) ایمان نمی‌آورند"
        },
        {
            "chapter": 40,
            "verse": 60,
            "text": "و خدای شما فرمود که مرا با (خلوص دل) بخوانید تا دعای شما مستجاب کنم. آنان که از (دعا و) عبادت من اعراض و سرکشی کنند زود با ذلت و خواری در دوزخ شوند"
        },
        {
            "chapter": 40,
            "verse": 61,
            "text": "خداست آن که شب تار را برای آسایش و استراحت شما قرار داده و روز را (برای کسب و کار شما به چراغ خورشید) روشن گردانید، که خدا را در حق مردمان فضل و احسان است و لیکن اکثر مردم شکر (نعمتش) به جا نمی‌آرند"
        },
        {
            "chapter": 40,
            "verse": 62,
            "text": "همان خدا پروردگار شما آفریننده همه موجودات عالم است، جز او هیچ خدایی نیست، پس (ای بندگان) از درگاه یگانه معبود حق به کجا بازگردانیده (و فریفته معبودان باطل) می‌شوید؟"
        },
        {
            "chapter": 40,
            "verse": 63,
            "text": "آنان که آیات (و رسل) الهی را انکار کردند هم این گونه (از بندگی حق) باز گردانیده (و مغرور معبودان باطل) می‌شوند"
        },
        {
            "chapter": 40,
            "verse": 64,
            "text": "خداست آن که زمین را آرامگاه شما قرار داد و آسمان را (کاخی رفیع) برافراشت و شما را به نیکوترین صورتها بیافرید و از غذاهای لذیذ خوش به شما روزی داد، این خدا پروردگار شماست، زهی برتر و بزرگوار است خدای یکتا پروردگار عالمیان"
        },
        {
            "chapter": 40,
            "verse": 65,
            "text": "او خدای زنده ابد است، جز او هیچ خدایی نیست، پس تنها او را بخوانید و به اخلاص در دین بنده او باشید، که ستایش و سپاس مخصوص خدای یکتا آفریدگار عالمیان است"
        },
        {
            "chapter": 40,
            "verse": 66,
            "text": "(ای رسول ما، بت پرستان را) بگو که مرا از پرستش معبودان باطلی که شما به جای خدا می‌پرستید البته منع کرده‌اند چرا که بر من از خدای خود (به وحی) آیات و ادلّه روشنی آمده است و من مأمورم که تنها تسلیم امر خدای عالمیان باشم"
        },
        {
            "chapter": 40,
            "verse": 67,
            "text": "اوست خدایی که شما را از خاک (ناچیز) بیافرید و سپس از قطره آب نطفه و آن گاه از خون بسته علقه، پس شما را (از رحم مادر) طفلی بیرون آورد تا آنکه به سنّ رشد و کمال برسید و باز پیری سالخورده شوید و برخی از شما پیش از سنّ پیری وفات کنند و تا همه به اجلی معین برسید و (این چنین کردیم تا) مگر (قدرت خدا را) تعقّل کنید"
        },
        {
            "chapter": 40,
            "verse": 68,
            "text": "اوست خدایی که (خلائق را) زنده می‌کند و می‌میراند و چون به خلقت چیزی حکم نافذ و مشیّت کاملش تعلّق گیرد به محض اینکه گوید: موجود باش، بی‌درنگ موجود می‌شود"
        },
        {
            "chapter": 40,
            "verse": 69,
            "text": "آیا کسانی را که در آیات ما راه جدال و انکار پیمودند ندیدی که چگونه (از حق) بازگردانیده شوند؟"
        },
        {
            "chapter": 40,
            "verse": 70,
            "text": "آنان که کتاب ما را و احکامی که رسولان خود را بر ابلاغ آن فرستادیم تکذیب کردند به زودی (کیفر کردارشان را) خواهند دانست"
        },
        {
            "chapter": 40,
            "verse": 71,
            "text": "آن گاه که گردنهاشان با غل و زنجیرها (ی آتشین) بسته شود و کشیده شوند"
        },
        {
            "chapter": 40,
            "verse": 72,
            "text": "در حمیم دوزخ (و آب گرم و عفن جهنم)، سپس در آتش سوخته و افروخته شوند"
        },
        {
            "chapter": 40,
            "verse": 73,
            "text": "آن گاه به آنها گویند: کجا رفتند معبودان باطلی که شریک خدا می‌شمردید،"
        },
        {
            "chapter": 40,
            "verse": 74,
            "text": "و از خدا روی می‌گردانیدید؟ آن مشرکان جواب گویند: آن بتها همه از نظر ما محو و نابود شدند، بلکه ما از این پیش چیزی را به خدایی نمی‌خواندیم. خدا این گونه مردم کافر (مشرک) را گمراه می‌گرداند (یعنی از رحمت خود محروم می‌کند)"
        },
        {
            "chapter": 40,
            "verse": 75,
            "text": "این قهر و عذاب شما کافران بدین سبب است که در دنیا از پی تفریح و هوسرانی باطل بودید و دایم به نشاط و شهوت پرستی سرگرم شدید"
        },
        {
            "chapter": 40,
            "verse": 76,
            "text": "اینک (به کیفر کفرتان) به درهای دوزخ درآیید که آنجا جاودان معذّب خواهید بود، که متکبران را (که سر از فرمان حق کشیدند در آخرت) بسیار منزلگاه بدی است"
        },
        {
            "chapter": 40,
            "verse": 77,
            "text": "پس (ای رسول، چند روزی بر آزار کافران امت) صبر کن که البته وعده (ثواب و عقاب) خدا حق است، که اگر آنها را در حیات تو و مقابل چشم تو به بعضی از وعده‌های خود که به آنها می‌دادیم (به شمشیر تو) عقوبت کنیم یا چنانچه تو را قبض روح کنیم باز رجوع آنها به سوی ماست (و در قیامت به کیفر اعمالشان می‌رسانیم)"
        },
        {
            "chapter": 40,
            "verse": 78,
            "text": "و همانا ما رسولان بسیاری پیش از تو فرستادیم که احوال بعضی را بر تو حکایت کردیم و برخی را نکردیم و هیچ رسولی جز به امر خدا نشاید معجز و آیتی (برای امت) بیاورد، و چون فرمان خدا (بر غلبه حقّ و محو باطل) فرا رسد آن روز (بر همه) به حق حکم کنند و آنجا کافران مبطل زیانکار شوند"
        },
        {
            "chapter": 40,
            "verse": 79,
            "text": "خداست آن که برای شما آدمیان چهار پایان را آفرید تا بر بعضی سوار شوید و از برخی تغذیه کنید"
        },
        {
            "chapter": 40,
            "verse": 80,
            "text": "و نیز نفع بسیار دیگر از آنها ببرید و (از سواری و باربری و شیار زمین) حوائج و اغراضی که در دل دارید با آنها (در سفر و حضر) انجام دهید و بر آنها (در خاک) و بر کشتی‌ها (در آب) سوار می‌شوید"
        },
        {
            "chapter": 40,
            "verse": 81,
            "text": "و خدا آیات (قدرت و رحمت) خود را به شما ارائه دهد، پس کدام یک از آیات الهی را انکار توانید کرد؟"
        },
        {
            "chapter": 40,
            "verse": 82,
            "text": "آیا این مردم در زمین به سیر و سفر نرفتند تا عاقبت حال پیشینیانشان را که از اینها بسیار بیشتر و قوی‌تر و مؤثرتر در زمین بودند مشاهده کنند؟ (که چگونه همه هلاک شدند) و آنچه اندوختند آنها را (از مرگ و هلاکت) حفظ و حمایت نکرد"
        },
        {
            "chapter": 40,
            "verse": 83,
            "text": "پس آن گاه که رسولانشان با معجزات و ادلّه روشن به سوی آنها آمدند آن مردم (نادان) به دانش و عقاید باطل خود شاد و مغرور شدند و وعده عذابی که مسخره می‌کردند همه را فرا گرفت"
        },
        {
            "chapter": 40,
            "verse": 84,
            "text": "و چون شدت قهر و عذاب ما را به چشم دیدند در آن حال (از کفر و شرک پشیمان شده و) گفتند: ما به خدای یکتا ایمان آوردیم و به همه بتهایی که شریک خدا می‌گرفتیم کافر شدیم"
        },
        {
            "chapter": 40,
            "verse": 85,
            "text": "اما ایمانشان پس از دیدن مرگ و مشاهده عذاب ما بر آنها هیچ سودی نبخشید. سنّت خدا (و حکمت الهی از ازل) چنین در میان بندگان حکمفرما بوده (که رسول و کتاب به امر و نهی و وعده ثواب و عقاب و نجات مؤمنان و هلاک کافران بفرستد تا خلق به اطاعت و عصیان امتحان شوند) و آنجا کافران زیانکار شدند"
        },
        {
            "chapter": 41,
            "verse": 1,
            "text": "حم (رمز رسالت است یا قسم به خدای حمید مجید)"
        },
        {
            "chapter": 41,
            "verse": 2,
            "text": "(که این قرآن) تنزیلی از جانب خدای بخشنده مهربان است"
        },
        {
            "chapter": 41,
            "verse": 3,
            "text": "کتابی است که آیات جامعش به صورت قرآنی به زبان فصیح عربی برای دانشمندان روشن گردیده است"
        },
        {
            "chapter": 41,
            "verse": 4,
            "text": "قرآنی است که (نیکان را به وعده رحمت حق) بشارت می‌دهد و (بدان را از عذاب قهر) می‌ترساند اما اکثر مردم اعراض کرده و (اندرز و نصایحش) نمی‌شنوند"
        },
        {
            "chapter": 41,
            "verse": 5,
            "text": "و مشرکان گفتند: دلهای ما از قبول دعوتت سخت محجوب و گوش ما از شنیدن سخت سنگین و میان ما و تو حجاب (ضخیم و فاصله بسیار) است، تو به کار (دین) خود پرداز ما هم البته (به کیش خویش) عمل می‌کنیم"
        },
        {
            "chapter": 41,
            "verse": 6,
            "text": "بگو که من هم مانند شما بشری هستم جز آنکه مرا وحی می‌رسد که پروردگار شما خدای یکتای بی‌همتاست، پس همه مستقیم به راه دین او شتابید و از او آمرزش طلبید. و وای به حال مشرکان"
        },
        {
            "chapter": 41,
            "verse": 7,
            "text": "آنان که زکات (به فقیران بینوا) هرگز نمی‌دهند و به عالم آخرت به کلی کافرند"
        },
        {
            "chapter": 41,
            "verse": 8,
            "text": "آنان که ایمان آورده و نیکوکار شدند البته پاداش بی‌پایان خواهند یافت"
        },
        {
            "chapter": 41,
            "verse": 9,
            "text": "بگو که آیا شما به خدا که زمین (جهان) را در دو روز بیافرید کافر می‌شوید و بر او مثل و مانند قرار می‌دهید؟! او خدای جهانیان است (نه بتها و معبودان شما. در این آیه شریفه شاید یک معنا عالم اجسام باشد و دو روز، دو نوع بسیط و مرکب یا جواهر و اعراض اجسام مقصود باشد)"
        },
        {
            "chapter": 41,
            "verse": 10,
            "text": "و او روی زمین کوهها برافراشت و انواع برکات (و منابع از معادن و چشمه‌ها و درختان) بسیار در آن قرار داد و قوت و ارزاق اهل زمین را در چهار روز (برای هر شهر و دیاری) مقدّر و معیّن فرمود و روزی طلبان را یکسان در کسب روزی خود گردانید (تا همه روزی خورند)"
        },
        {
            "chapter": 41,
            "verse": 11,
            "text": "و آن گاه به خلقت آسمانها توجه کامل فرمود که آسمانها دودی بود، پس (به امر نافذ تکوینی) به آسمان و زمین فرمود که همه (به سوی خدا و اطاعت فرمان حق) به شوق و رغبت یا به جبر و کراهت بشتابید. آنها عرضه داشتند: ما با کمال شوق و میل می‌شتابیم"
        },
        {
            "chapter": 41,
            "verse": 12,
            "text": "آن گاه نظم هفت آسمان را در دو روز استوار فرمود و در هر آسمانی (نظم) امرش را وحی فرمود، و آسمان (محسوس) دنیا را به چراغهای رخشنده (مهر و ماه و انجم) زیب و زیور دادیم و آن را (از ورود شیاطین) حفظ کردیم. این (نظام آسمان و زمین) تقدیر خدای مقتدر داناست"
        },
        {
            "chapter": 41,
            "verse": 13,
            "text": "پس اگر کافران (پس از این ادلّه و آیات الهی از خدا) اعراض کردند به آنها بگو: من شما را از صاعقه‌ای مانند صاعقه هلاک عاد و ثمود ترسانیدم"
        },
        {
            "chapter": 41,
            "verse": 14,
            "text": "که بر آنها از هر جانب رسولان حق آمدند (و گفتند) که جز خدای یکتا را نپرستید. کافران باز گفتند: اگر خدا می‌خواست (که ما ایمان آوریم) فرشتگان را به رسالت می‌فرستاد، پس ما به کتب و احکام شما (رسولان بشری) کافریم"
        },
        {
            "chapter": 41,
            "verse": 15,
            "text": "اما قوم عاد در زمین به ناحق تکبر و سرکشی کردند و گفتند که از ما نیرومندتر (در جهان) کیست؟ آیا آنها ندیده و ندانستند که خدایی که آنها را خلق فرموده بسیار از آنان تواناتر است؟ و آنها آیات (قدرت) ما را (با وجود این برهان) انکار می‌کردند"
        },
        {
            "chapter": 41,
            "verse": 16,
            "text": "ما هم بر هلاک آن قوم عاد باد تندی در ایّام نحس شوم فرستادیم تا به آنها عذاب ذلّت و خذلان را در دنیا بچشانیم در صورتی که خواری عذاب آخرت بیش از دنیاست و آنجا هیچ کس یاری آنها نخواهد کرد"
        },
        {
            "chapter": 41,
            "verse": 17,
            "text": "اما قوم ثمود را نیز (رسول فرستادیم و) هدایت کردیم لیکن آنها خود کوری (جهل و ضلالت) را بر هدایت بگزیدند، پس آنها را هم صاعقه عذاب خواری و هلاکت به کیفر کردارشان فرا گرفت"
        },
        {
            "chapter": 41,
            "verse": 18,
            "text": "و آنان که ایمان آوردند و خدا ترس و پرهیزکار بودند همه را نجات دادیم"
        },
        {
            "chapter": 41,
            "verse": 19,
            "text": "و روزی که همه دشمنان خدا را گرد آورده و به سوی آتش دوزخ کشانند و آنجا برای جمع آوری بازشان دارند"
        },
        {
            "chapter": 41,
            "verse": 20,
            "text": "تا چون همه بر در دوزخ رسند آن هنگام گوش و چشمها و پوست بدنهاشان بر جرم و گناه آنها گواهی دهند"
        },
        {
            "chapter": 41,
            "verse": 21,
            "text": "و آنها به اعضاء بدن گویند: چرا بر اعمال ما شهادت دادید؟ آن اعضاء جواب گویند: خدایی که همه موجودات را به نطق آورد ما را نیز گویا گردانید و او شما را نخستین بار بیافرید و باز به سوی او بازگردانیده می‌شوید"
        },
        {
            "chapter": 41,
            "verse": 22,
            "text": "و شما که (اعمال زشت خود را) پنهان می‌داشتید برای این نبود که گوش و چشمهای شما و پوست بدنهایتان امروز شهادت ندهند (زیرا تصور نمی‌کردید که اعضای شما هم شاهد اعمال شما هستند) و لیکن (گناه را پنهان می‌کردید) به گمانتان که اکثر اعمال زشتی که (از خلق) پنهان می‌کنید از خدا هم پنهان است و بر آن آگاه نیست"
        },
        {
            "chapter": 41,
            "verse": 23,
            "text": "و همین گمان باطل شما در باره خدا بود که موجب (معصیت و) هلاکت شما گردید و امروز همه از زیانکاران شدید"
        },
        {
            "chapter": 41,
            "verse": 24,
            "text": "اینک اگر صبر و تحمل کنند (چگونه بتوانند که) جای در آتش دارند و اگر فریاد و بیتابی کنند فریادرس و دادخواهی ندارند"
        },
        {
            "chapter": 41,
            "verse": 25,
            "text": "و ما رفیقان و یارانی (از شیاطین) بر آنها گماشتیم تا آنچه پیش روی آنهاست (از نعمت و لذتهای فانی دنیا) در نظرشان جلوه دادند و آنچه از عقب دارند (از نعمت و لذات ابدی آخرت فراموش کردند) و وعده عذاب الهی بر آنها حتم و لازم گردید و چون امّتانی از جنّ و انس که پیش از آنها (غرق دنیا بودند و با کفر و عصیان) درگذشتند، سخت زبون و زیانکار شدند"
        },
        {
            "chapter": 41,
            "verse": 26,
            "text": "و کافران (به مردم) گفتند: به این قرآن گوش فرا ندهید و سخنان لغو و باطل در آن القاء کنید تا مگر بر او غالب شوید"
        },
        {
            "chapter": 41,
            "verse": 27,
            "text": "ما هم کافران را البته عذابی سخت بچشانیم و بدتر از آنچه می‌کردند کیفر کنیم"
        },
        {
            "chapter": 41,
            "verse": 28,
            "text": "این است جزای دشمنان خدا که همان آتش دوزخ است که منزل ابدی آنهاست به کیفر آنکه آیات (و رسل) ما را انکار می‌کردند"
        },
        {
            "chapter": 41,
            "verse": 29,
            "text": "و کافران (چون مشاهده عذاب کنند با حسرت و ندامت) گویند: پروردگارا، آن دو گروه از جنّ و انس را که ما را گمراه کردند به ما نشان ده تا آنها را زیر پا بیفکنیم تا پست و ذلیل‌ترین مردم شوند"
        },
        {
            "chapter": 41,
            "verse": 30,
            "text": "آنان که گفتند: محققا پروردگار ما خدای یکتاست و بر این ایمان پایدار ماندند فرشتگان رحمت بر آنها نازل شوند (و مژده دهند) که دیگر هیچ ترسی (از وقایع آینده) و حزن و اندوهی (از گذشته خود) نداشته باشید و شما را به همان بهشتی که (انبیا) وعده دادند بشارت باد"
        },
        {
            "chapter": 41,
            "verse": 31,
            "text": "ما در دنیا و آخرت یاران و دوستداران شماییم و برای شما در بهشت ابد هر چه مایل باشید یا آرزو و تقاضا کنید همه مهیّاست"
        },
        {
            "chapter": 41,
            "verse": 32,
            "text": "این سفره احسان را خدای غفور مهربان (به پاداش ثبات ایمان) برای شما گسترده است"
        },
        {
            "chapter": 41,
            "verse": 33,
            "text": "در جهان از آن کس که (چون پیغمبران) خلق را به سوی خدا خواند و نیکوکار گردید و گفت که من از تسلیم شوندگان خدایم کدام کس بهتر و نیکو گفتارتر است؟"
        },
        {
            "chapter": 41,
            "verse": 34,
            "text": "و هرگز نیکی و بدی در جهان یکسان نیست، همیشه بدی (خلق) را به بهترین شیوه (که خیر و نیکی است پاداش ده و) دور کن تا همان کس که گویی با تو بر سر دشمنی است دوست و خویش تو گردد"
        },
        {
            "chapter": 41,
            "verse": 35,
            "text": "و لیکن به این مقام بلند (یعنی در پاداش بدی نیکی کردن) کسی نمی‌رسد جز آنان که (در راه دینداری) دارای مقام صبر و ثبات و (در معرفت الهی) صاحب حظّ بزرگند"
        },
        {
            "chapter": 41,
            "verse": 36,
            "text": "و هر گاه از شیطان تو را وسوسه و تحریکی رسد به خدا پناه بر که او شنوا و داناست"
        },
        {
            "chapter": 41,
            "verse": 37,
            "text": "و از جمله آیات قدرت الهی خلقت شب و روز و خورشید و ماه است، نباید هرگز پیش خورشید و ماه سجده برید، بلکه اگر به حقیقت خدا پرستید خدایی را که خورشید و ماه را آفریده است سجده و پرستش کنید"
        },
        {
            "chapter": 41,
            "verse": 38,
            "text": "پس اگر کافران (از پرستش خدا) تکبر و بزرگ منشی ورزند فرشتگان (و قوای بی‌نهایت عالم بالا) که نزد خدایند شب و روز بی‌هیچ خستگی و ملال به تسبیح و طاعت حضرت حق مشغولند"
        },
        {
            "chapter": 41,
            "verse": 39,
            "text": "و از جمله آیات قدرت الهی آنکه زمین را بنگری خشک و پژمرده که چون ما بر آن آب باران فرود آریم بردمد و گیاه برآورد و اهتزاز و نشاط و خرّمی یابد. باری، آن کس که زمین را زنده کند مردگان را هم زنده گرداند که او بر هر چیز قادر است"
        },
        {
            "chapter": 41,
            "verse": 40,
            "text": "آنان که در آیات ما سخت راه کفر و عناد پیمایند هرگز از نظر ما پنهان نیستند. آیا کسی که روز قیامت به آتش دوزخ درافتد بهتر است یا آن کس که ایمن (از عذاب) به محشر وارد شود؟ باری، امروز به اختیار خود هر چه می‌خواهید بکنید که خدا به تمام اعمال شما بیناست"
        },
        {
            "chapter": 41,
            "verse": 41,
            "text": "همانا آنان که به این قرآن که برای هدایت و یادآوری آنها آمد کافر شدند (چقدر نادانند) در صورتی که این کتاب به حقیقت صاحب عزت (و معجز بزرگ) است"
        },
        {
            "chapter": 41,
            "verse": 42,
            "text": "که هرگز از پیش و پس (گذشته و آینده حوادث عالم) باطل بدان راه نیابد (و تا قیامت حکومت و حکمتش باقی است) زیرا آن فرستاده خدای (مقتدر) حکیم ستوده صفات است"
        },
        {
            "chapter": 41,
            "verse": 43,
            "text": "(ای رسول ما) بر تو وحی نمی‌شود جز آنچه به رسولان پیشین گفته شد، که خدایت بسیار دارای آمرزش و بخشش و هم صاحب قهر و عقاب دردناک است"
        },
        {
            "chapter": 41,
            "verse": 44,
            "text": "و اگر ما این قرآن را به زبان عجم می‌فرستادیم کافران می‌گفتند: چرا آیات این کتاب مفصل و روشن (به زبان عرب) نیامد (تا ما قوم عرب ایمان آوریم)؟ ای عجب آیا کتاب عجمی بر رسول و امت عربی نازل می‌شود؟! (اکنون که بدون عذر ایمان نمی‌آرند) به آنها بگو: این قرآن برای اهل ایمان هدایت و شفاست و اما آنان که ایمان نمی‌آرند گوشهایشان (از شنیدن کلام حق) گران است و این قرآن بر آنها موجب کوری (جهل و ضلالت) است، آن مردم (نادان به این کتاب حق گوش فرا نمی‌دارند، گویی که) از مکانی بسیار دور (از سعادت و ایمان) به این کتاب حق دعوت می‌شوند"
        },
        {
            "chapter": 41,
            "verse": 45,
            "text": "و ما به موسی کتاب (تورات) را دادیم پس در آن راه مخالفت و اختلاف پیش گرفتند و اگر آن کلمه (رحمت) از (لطف) خدا سبقت نیافته بود (که تعجیل در عذاب نکند) همانا میان آن امت حکم عذاب می‌رسید، و هر چند که آنها سخت در نزول آن (عذاب) در شک و ریبند (که تو را در وعده عذاب قیامت هم تکذیب می‌کنند)"
        },
        {
            "chapter": 41,
            "verse": 46,
            "text": "هر کس کار نیکی کند به نفع خود و هر که بد کند بر ضرر خویش کرده است و خدا هیچ بر بندگان ستم نخواهد کرد"
        },
        {
            "chapter": 41,
            "verse": 47,
            "text": "از ساعت قیامت تنها خدا آگاه است، و هیچ میوه‌ای از غنچه خود بیرون نیاید و هیچ آبستنی بار بر ندارد و نزاید مگر به علم ازلی او. و (یاد آر) روزی که خدا به مشرکان خطاب کند: آن معبودان باطلی که شریک من پنداشتید کجا رفتند؟ مشرکان گویند: بار الها، ما حضور تو عرضه داشتیم که از ما هیچ کس گواه نیست (که تو شریک داشته‌ای. یعنی از شرک بیزاری می‌جویند)"
        },
        {
            "chapter": 41,
            "verse": 48,
            "text": "و معبودان باطلی که در دنیا عبادت می‌کردند همه از نظرشان محو و نابود شود و آن زمان بدانند که (از آتش قهر خدا) هیچ مفرّ و نجاتی بر آنها نیست"
        },
        {
            "chapter": 41,
            "verse": 49,
            "text": "آدمی (حریص، از خدا) به دعا دایم تمنّای خیر می‌کند و هرگز خستگی و سیری ندارد و لیکن اگر به وی شرّ و آسیبی رسد (از رحمت الهی) زود مأیوس و ناامید می‌گردد"
        },
        {
            "chapter": 41,
            "verse": 50,
            "text": "و اگر ما به انسان (مغرور کم ظرف) پس از رنج و ضرری که به او رسیده نعمت و رحمتی نصیب کنیم البته خواهد گفت که این نعمت برای من (از لیاقت من) است، و گمان نمی‌کنم که قیامتی بر پا شود و به فرض اینکه به سوی خدایم برگردم باز هم برای من نزد خدا بهترین نعمت خواهد بود. ما البته کافران را به (کیفر) اعمالشان آگاه می‌سازیم و عذابی بسیار سخت می‌چشانیم"
        },
        {
            "chapter": 41,
            "verse": 51,
            "text": "و ما هر گاه به انسان (بی‌حوصله کم ظرف) نعمتی عطا کنیم رو بگرداند و (از شکر خدا) دوری جوید، و هر گاه شرّ و بلایی به او روی آورد آن گاه دایم زبان به دعا گشاید (و اظهار عجز نماید)"
        },
        {
            "chapter": 41,
            "verse": 52,
            "text": "(کافران را) بگو: چه می‌پندارید اگر (قرآن) از جانب خدا باشد و شما به آن کافر شده باشید آیا گمراه‌تر از آن کس که (مانند شما) به کفر و شقاق دور (از راه سعادت) است در جهان کسی تواند بود؟"
        },
        {
            "chapter": 41,
            "verse": 53,
            "text": "ما آیات (قدرت و حکمت) خود را در آفاق جهان و نفوس بندگان کاملا هویدا و روشن می‌گردانیم تا ظاهر و آشکار شود که خدا (و آیات حکمت و قیامت و رسالتش همه) بر حق است. آیا همین حقیقت که خدا بر همه موجودات عالم پیدا و گواه است کفایت (از برهان) نمی‌کند؟"
        },
        {
            "chapter": 41,
            "verse": 54,
            "text": "الا (ای اهل ایمان) بدانید که کافران از لقای خدای خود در شک و انکارند و باز بدانید که خدا را بر همه موجودات عالم احاطه کامل است"
        },
        {
            "chapter": 42,
            "verse": 1,
            "text": "حم‌"
        },
        {
            "chapter": 42,
            "verse": 2,
            "text": "عسق (اسرار کتاب خداست)"
        },
        {
            "chapter": 42,
            "verse": 3,
            "text": "این گونه به سوی تو و رسولان پیش از تو خدای مقتدر دانا وحی می‌کند"
        },
        {
            "chapter": 42,
            "verse": 4,
            "text": "آنچه در آسمانها و آنچه در زمین است همه ملک اوست و او خدای بلند مرتبه بزرگ است"
        },
        {
            "chapter": 42,
            "verse": 5,
            "text": "نزدیک است که آسمانها از فراز هم یکی پس از دیگری شکافته (و درهای آن به وحی رسولان باز) شود، و فرشتگان (رحمت) به ستایش خدای خود تسبیح گویند و برای اهل زمین از خدا مغفرت و آمرزش طلبند (و ندا کنند که) الا ای بندگان، بدانید که خداست آن ذاتی که بسیار آمرزنده و مهربان است"
        },
        {
            "chapter": 42,
            "verse": 6,
            "text": "و آنان که غیر خدا را معبود و محبوب خویش برگرفتند خدا رقیب و نگهبان بر (اعمال) آنهاست و تو وکیل (کار و مسئول کردار) آنان نخواهی بود"
        },
        {
            "chapter": 42,
            "verse": 7,
            "text": "و این چنین قرآن فصیح عربی را ما به تو وحی کردیم تا مردم امّ القری (شهر مکه) و هر که را که در اطراف آن است (از خدا) بترسانی و هم از (سختی) روز بزرگ قیامت که همه جمع آیند و هیچ شک در آن نیست و گروهی در بهشت جاودان و فرقه‌ای در آتش سوزان روند بیم دهی"
        },
        {
            "chapter": 42,
            "verse": 8,
            "text": "و اگر خدا می‌خواست (و در ازل صلاح نظام عالم می‌دانست) تمام خلایق را (به قهر) یک فرقه (مؤمن) قرار می‌داد و لیکن (برای امتحان چنین نخواسته تا) هر که را بخواهد به رحمت خود داخل کند و ستمکاران را هیچ یار و ناصری نباشد"
        },
        {
            "chapter": 42,
            "verse": 9,
            "text": "آری، مشرکان غیر خدا را یار و دوستدار خود برگرفتند و حال آنکه خدا منحصرا دوست و یاور بندگان است و اوست که مردگان را زنده می‌کند و اوست که بر هر چیز تواناست"
        },
        {
            "chapter": 42,
            "verse": 10,
            "text": "و آنچه در آن اختلاف و نزاع کردید حکم آن به خدا (و احکام خدا) راجع است، همان خدا (ی آفریننده عالم و آدم) پروردگار من است که بر او توکل کرده و به درگاه او به تضرّع باز می‌گردم"
        },
        {
            "chapter": 42,
            "verse": 11,
            "text": "خدا آفریننده آسمانها و زمین است، برای شما آدمیان از جنس خودتان زنان را هم جفت شما قرار داد و نیز چهار پایان را جفت (نر و ماده) آفرید، و به این تدبیر (ازدواج) شما را خلق بی‌شمار کند. آن خدای یکتا را هیچ مثل و مانندی نیست و او شنوا و بیناست"
        },
        {
            "chapter": 42,
            "verse": 12,
            "text": "کلید (گنج نعمتهای) آسمانها و زمین او راست، هر که را خواهد رزق وسیع دهد و هر که را خواهد تنگ روزی کند، که او به هر چیز آگاه است"
        },
        {
            "chapter": 42,
            "verse": 13,
            "text": "خدا شرع و آیینی که برای شما مسلمین قرار داد حقایق و احکامی است که نوح را هم به آن سفارش کرد و بر تو نیز همان را وحی کردیم و به ابراهیم و موسی و عیسی هم آن را سفارش نمودیم که دین خدا را بر پا دارید و هرگز تفرقه و اختلاف در دین مکنید. مشرکان را که به خدای یگانه و ترک بتان دعوت می‌کنی (قبولش) بسیار در نظرشان بزرگ می‌آید. (باری از انکار آنها میندیش که) خدا هر که را بخواهد به سوی خود (و مقام رسالت خویش) برمی‌گزیند و هر که را به درگاه خدا به تضرّع و دعا باز آید هدایت می‌فرماید"
        },
        {
            "chapter": 42,
            "verse": 14,
            "text": "و مردم (در دین) راه تفرقه و اختلاف نپیمودند مگر پس از آنکه علم و برهان (از جانب حق) بر آنها آمد و لیکن دانسته برای تعدی و ظلم به یکدیگر اختلاف کردند، و اگر آن کلمه (رحمت) از (لطف) خدا سبقت نگرفته بود (که) تا وقتی معین (تعجیل در عذاب نکند) البته میان مردم (ستمکار) حکم (به هلاک) می‌شد. و آنان که پس از گذشتگان وارث کتاب آسمانی شدند (مانند یهود و نصارا) در آن کتاب آسمانی سخت در شک و ریب بماندند"
        },
        {
            "chapter": 42,
            "verse": 15,
            "text": "بدین سبب تو همه را (به دین اسلام و کلمه توحید) دعوت کن و چنانکه مأموری پایداری کن و پیرو هوای نفس مردم مباش و بگو که من به کتابی که خدا فرستاد (قرآن) ایمان آورده‌ام و مأمورم که میان شما به عدالت حکم کنم، خدای یگانه پروردگار همه ما و شماست، (پاداش) عمل ما بر ما و عمل شما بر شماست (و پس از تبلیغ رسالت) دیگر هیچ حجت و گفت و گویی بین ما و شما باقی نیست. خدا (روز جزا برای حکم حق) میان ما جمع می‌کند و بازگشت همه به سوی اوست"
        },
        {
            "chapter": 42,
            "verse": 16,
            "text": "و آنان که در دین خدا (از حسد و عناد با رسولش) جدل و احتجاج برانگیزند پس از آنکه خلق دعوت او را پذیرفتند حجت آنها نزد خدا لغو و باطل است و بر آنها قهر و غضب و عذاب سخت خواهد بود"
        },
        {
            "chapter": 42,
            "verse": 17,
            "text": "خداست آن که کتاب (آسمانی) را به حق و نیز ترازوی عدالت را فرستاد، و تو چه دانی؟ ممکن است ساعت قیامت بسیار نزدیک باشد"
        },
        {
            "chapter": 42,
            "verse": 18,
            "text": "آنان که به ساعت قیامت ایمان نمی‌آورند (به تمسخر) تقاضای تعجیل در ظهور قیامت می‌کنند، امّا اهل ایمان از آن روز سخت ترسانند و می‌دانند که آن روز (و همه وعده‌های آخرت) بر حق است. الا (ای مردم) بدانید آنان که در قیامت جدل و انکار می‌کنند سخت در گمراهی دور (از سعادت) اند"
        },
        {
            "chapter": 42,
            "verse": 19,
            "text": "خدا را به بندگان لطف و محبت بسیار است، هر که را بخواهد روزی می‌دهد و او توانای مطلق و مقتدر و غالب است"
        },
        {
            "chapter": 42,
            "verse": 20,
            "text": "هر کس حاصل کشت آخرت را بخواهد ما بر تخمی که کاشته می‌افزاییم و هر که تنها حاصل کشت دنیا را بخواهد او را هم از آن نصیب می‌کنیم ولی در آخرت (از نعمت ابدی آن چون نخواسته) نصیبی نخواهد یافت"
        },
        {
            "chapter": 42,
            "verse": 21,
            "text": "آیا خدایان باطل مشرکان بر آنها شرع و احکامی که خدا اجازه نفرموده جعل کرده‌اند؟ و اگر کلمه فصل (یعنی حکم تأخیر عذاب) نبود میان آنها (به هلاکت) حکم می‌شد، و ستمکاران را البته (روزی) عذاب دردناک خواهد بود"
        },
        {
            "chapter": 42,
            "verse": 22,
            "text": "(در آن روز) ظالمان را بینی که از (کیفر) کردار خود سخت ترسان و هراسانند و البته به کیفر خواهند رسید، و آنان که به خدا ایمان آوردند و نیکوکار شدند در باغهای بهشت منزل یافته و نزد خدای خود هر چه خواهند بر آنان مهیّاست. این همان فضل و رحمت نامنتهای خداست (که نصیب اهل ایمان است)"
        },
        {
            "chapter": 42,
            "verse": 23,
            "text": "این (بهشت ابد) همان است که خدا به بندگانی که ایمان آورده و نیکوکار شدند بشارت آن را داده است. بگو: من از شما اجر رسالت جز این نخواهم که مودّت و محبّت مرا در حقّ خویشاوندان منظور دارید (و دوستدار آل محمّد باشید، که این اجر هم به نفع امت و برای هدایت یافتن آنهاست)، و هر که کاری نیکو انجام دهد ما نیز در آن مورد بر نیکوییش بیفزاییم که خدا بسیار آمرزنده گناهان و پذیرنده شکر بندگان است"
        },
        {
            "chapter": 42,
            "verse": 24,
            "text": "بلکه (مردم نادان) خواهند گفت: او (محمّد صلّی اللّه علیه و آله و سلّم) بر خدا دروغ بسته (که محبّت اهل بیت را بر امت واجب کرده. چنین نیست و هرگز رسولی بر خدا دروغ نتواند بست که) اگر خدا بخواهد بر قلب تو مهر می‌نهد و به کلمات (وحی) خود سخن باطل را محو و نابود و حق را ثابت و برقرار می‌گرداند، که خدا به اسرار دلهای خلق کاملا آگاه است"
        },
        {
            "chapter": 42,
            "verse": 25,
            "text": "و اوست خدایی که توبه بندگانش را می‌پذیرد و گناهان را می‌بخشد و هر چه کنید می‌داند"
        },
        {
            "chapter": 42,
            "verse": 26,
            "text": "و دعای آنان را که ایمان آورده و نیکوکار شوند مستجاب می‌گرداند و از فضل و کرم خود بر ثواب آنها می‌افزاید، و برای کافران عذابی سخت خواهد بود"
        },
        {
            "chapter": 42,
            "verse": 27,
            "text": "و اگر خدا روزی بندگان را وسیع و فراوان کند در روی زمین ظلم و طغیان بسیار کنند لیکن به اندازه‌ای که بخواهد (و صلاح داند) نازل می‌گرداند، که خدا به احوال بندگانش آگاه و بیناست"
        },
        {
            "chapter": 42,
            "verse": 28,
            "text": "و اوست خدایی که باران را پس از نومیدی خلق می‌فرستد و رحمت (و نعمت) خود را فراوان می‌گرداند و اوست خداوندگار محبوب الذّات ستوده صفات"
        },
        {
            "chapter": 42,
            "verse": 29,
            "text": "و از جمله آیات (قدرت) او خلقت آسمانها و زمین است و هم آنچه در آنها از انواع جنبندگان پراکنده است، و او بر جمع آوری موجوداتی که (در آسمانها و کرات بی‌شمار عالم) پراکنده است هر وقت بخواهد قادر است"
        },
        {
            "chapter": 42,
            "verse": 30,
            "text": "و آنچه از رنج و مصائب به شما می‌رسد همه از دست (اعمال زشت) خود شماست در صورتی که خدا بسیاری از اعمال بد را عفو می‌کند"
        },
        {
            "chapter": 42,
            "verse": 31,
            "text": "و شما در زمین هیچ قدرتی ندارید و از کوچکترین قوای جهان زبون و عاجزید و غیر خدا در عالم هیچ یار و یاوری ندارید"
        },
        {
            "chapter": 42,
            "verse": 32,
            "text": "و یکی از آیات (قدرت) الهی سیر و گردش کشتیهاست که در آب دریا مانند کوههای بلند در حرکت است"
        },
        {
            "chapter": 42,
            "verse": 33,
            "text": "اگر خدا بخواهد باد را سکون و آرامش دهد تا کشتیها بر پشت آب از جنبش بایستد. در این کار برای مردم با صبر شکر گزار ادلّه‌ای (از قدرت خدا) نمودار است"
        },
        {
            "chapter": 42,
            "verse": 34,
            "text": "یا اگر بخواهد خدا کشتیهایشان را به جرم بدکاری به دریا غرق می‌کند و (اگر بخواهد) بسیاری از جرم شما را می‌بخشد"
        },
        {
            "chapter": 42,
            "verse": 35,
            "text": "و تا آنان که در آیات ما راه جدال و انکار می‌پیمایند بدانند که بر آنها (از قهر و عذاب ما) هیچ مفرّ و نجاتی نیست"
        },
        {
            "chapter": 42,
            "verse": 36,
            "text": "پس چیزی که نصیب شما گردیده متاع (فانی) زندگی دنیاست و آنچه نزد خداست بسیار بهتر و باقی‌تر است اما آن مخصوص است به آنان که به خدا ایمان آورده‌اند و بر پروردگار خود توکل می‌کنند"
        },
        {
            "chapter": 42,
            "verse": 37,
            "text": "و آنان که از گناهان بزرگ و زشتکاری می‌پرهیزند و چون (بر کسی) خشم و غضب کنند (بر او) می‌بخشند"
        },
        {
            "chapter": 42,
            "verse": 38,
            "text": "و آنان که امر خدایشان را اجابت کردند و نماز به پا داشتند و کارشان را به مشورت یکدیگر انجام می‌دهند و از آنچه روزی آنها کردیم (به فقیران) انفاق می‌کنند"
        },
        {
            "chapter": 42,
            "verse": 39,
            "text": "و آنان که چون ظلمی بر آنها هجوم کند (از مؤمنان یاری طلبیده) انتقام می‌جویند"
        },
        {
            "chapter": 42,
            "verse": 40,
            "text": "و انتقام بدی (مردم) به مانند آن بد رواست (نه بیشتر) و باز اگر کسی عفو کرده و (بین خود و خصم خود را به عفو) اصلاح نمود اجر او بر خداست، که خدا ستمکاران را هیچ دوست نمی‌دارد"
        },
        {
            "chapter": 42,
            "verse": 41,
            "text": "و هر کس پس از ظلمی که بر او رفته انتقام طلبد، بر اینان هیچ گناه و مؤاخذه نیست"
        },
        {
            "chapter": 42,
            "verse": 42,
            "text": "تنها راه مؤاخذه بر آنهایی است که به مردم ظلم کنند و در زمین به ناحق شرارت انگیزند، بر آنها (در دنیا انتقام و در آخرت) عذاب دردناک است"
        },
        {
            "chapter": 42,
            "verse": 43,
            "text": "و هر که (بر ظلم کسی) صبر کند (و با قدرت انتقام ببخشد) این مقام (حلم و بردباری است که) از عزم در امور (الهی و تسلط بر نفس و قوت عقل و اراده) است"
        },
        {
            "chapter": 42,
            "verse": 44,
            "text": "و هر که را خدا به گمراهی خود واگذارد دیگر هیچ کس پس از خدا یار و یاور او نیست. و ستمکاران را بنگری که چون عذاب (قیامت) را به چشم ببینند در آن حال گویند: آیا راهی به بازگشت (به دنیا) برای ما هست؟"
        },
        {
            "chapter": 42,
            "verse": 45,
            "text": "و آن ظالمان را بنگری که به دوزخشان متوجه گردانند و آنها با ترس و ذلّت از گوشه چشم (بر آتش دوزخ) می‌نگرند و در آن حال مؤمنان (ایمن و شادان) گویند: آری، زیانکاران آنان هستند که نفوس خود و اهل بیت خود را در امروز قیامت به زیان عذاب انداخته‌اند. الا (ای مردم) بدانید که ستمکاران عالم به عذاب ابدی گرفتارند"
        },
        {
            "chapter": 42,
            "verse": 46,
            "text": "و آنها را غیر خدا هیچ یار و یاوری نباشد که یاریشان دهند. و هر که را خدا به گمراهی واگذارد دیگر هیچ راه نجاتی بر او نخواهد بود"
        },
        {
            "chapter": 42,
            "verse": 47,
            "text": "(بندگان غافل) دعوت خدای خود را اجابت کنید پیش از آنکه بیاید روزی که نه از (قهر) خدا راه نجاتی یابید و نه ملجأ و پناهی دارید و نه کسی از شما دفاع و انکاری تواند کرد"
        },
        {
            "chapter": 42,
            "verse": 48,
            "text": "(ای رسول، تو این آیات قیامت را بر خلق برسان) پس اگر باز اعراض کردند دیگر تو را نگهبان آنها نفرستادیم، بر تو جز ابلاغ رسالت تکلیفی نیست، و ما چون به انسان (بی‌صبر کم ظرف) از لطف و رحمت خود بهره‌ای بخشیم بدان شاد شود و اگر به کیفر کردار خود رنج و عذابی به آنان رسد آدمی سخت راه کفران پوید"
        },
        {
            "chapter": 42,
            "verse": 49,
            "text": "تنها خدا راست ملک آسمانها و زمین، هر چه بخواهد می‌آفریند، به هر که خواهد فرزندان اناث (دختر) و به هر که خواهد فرزندان ذکور (پسر) عطا می‌کند"
        },
        {
            "chapter": 42,
            "verse": 50,
            "text": "یا در یک رحم فرزندان پسر و دختر قرار می‌دهد، و هر که را خواهد عقیم (نازا) می‌گرداند، که او (به صلاح خلق) دانا و (به هر چه خواهد) تواناست"
        },
        {
            "chapter": 42,
            "verse": 51,
            "text": "و هیچ بشری را یارای آن نباشد که خدا با او سخن گوید مگر به وحی (و الهام خدا) یا از پس پرده غیب عالم (و حجاب ملکوت جهان) یا رسولی (از فرشتگان عالم بالا) فرستد تا به امر خدا هر چه او خواهد وحی کند، که او خدای بلند مرتبه حکیم است"
        },
        {
            "chapter": 42,
            "verse": 52,
            "text": "و همین گونه ما روح (و فرشته بزرگ) خود را به فرمان خویش (برای وحی) به تو فرستادیم، تو از آن پیش که وحی بر تو رسد نه دانستی کتاب (خدا) چیست و نه فهم کردی که راه ایمان و شرع کدام است و لیکن ما آن (کتاب و شرع) را نور (وحی و معرفت) گردانیدیم که هر کس از بندگان خود را بخواهیم به آن نور هدایت می‌کنیم و اینک تو (که به نور وحی ما هدایت یافتی خلق را) به راه راست هدایت خواهی کرد"
        },
        {
            "chapter": 42,
            "verse": 53,
            "text": "یعنی به راه خدا همان خدایی که هر چه در آسمانها و زمین است همه ملک اوست، الا بدانید که رجوع تمام امور (عالم آفرینش) به سوی خداست"
        },
        {
            "chapter": 43,
            "verse": 1,
            "text": "حم (رسول و جانشینانش بر اسرار این حرف آگاهند. یا اشاره به دو اسم حمید و مجید خداست)"
        },
        {
            "chapter": 43,
            "verse": 2,
            "text": "قسم به این کتاب روشن بیان"
        },
        {
            "chapter": 43,
            "verse": 3,
            "text": "که ما آن را قرآنی به لسان فصیح عربی مقرر داشتیم تا مگر شما (بندگان در فهم آن) عقل و فکرت کار بندید"
        },
        {
            "chapter": 43,
            "verse": 4,
            "text": "و همانا این کتاب نزد ما در لوح محفوظ که اصل مخزن کتب آسمانی است بسی بلند پایه و محکم اساس است"
        },
        {
            "chapter": 43,
            "verse": 5,
            "text": "آیا ما از متذکر ساختن شما (به قرآن) چون (به انکار آن) بر خویش ستم می‌کنید صرف نظر کنیم؟"
        },
        {
            "chapter": 43,
            "verse": 6,
            "text": "و چقدر پیمبرانی در اقوام پیشین (برای هدایت خلق) فرستادیم"
        },
        {
            "chapter": 43,
            "verse": 7,
            "text": "و بر مردم هیچ رسولی نمی‌آمد جز آنکه او را به مسخره (و انکار) می‌گرفتند"
        },
        {
            "chapter": 43,
            "verse": 8,
            "text": "ما هم قوی‌ترین سرکشانشان را هلاک کردیم و شرح حال پیشینیان (برای عبرت مردم) گذشت"
        },
        {
            "chapter": 43,
            "verse": 9,
            "text": "و اگر از این کافران بپرسی که آسمانها و زمین را که آفریده؟ البته جواب دهند خدای مقتدر دانا آفریده است"
        },
        {
            "chapter": 43,
            "verse": 10,
            "text": "همان خدایی که زمین را مهد آسایش شما بندگان قرار داد و در آن راهها بر (تحصیل امر معاش و معاد) شما پدید آورد تا مگر هدایت یابید"
        },
        {
            "chapter": 43,
            "verse": 11,
            "text": "و آن خدایی که از (باران) آسمان آبی به قدر و اندازه نازل کرد و به آن صحرا و دیار مرده خشک را زنده گردانیدیم. همین گونه شما هم (از قبرها) بیرون آورده می‌شوید"
        },
        {
            "chapter": 43,
            "verse": 12,
            "text": "و آن خدایی که همه موجودات عالم را جفت آفرید و برای سواری شما بندگان کشتیها و چهار پایان را (در آب و خاک) مقرر فرمود"
        },
        {
            "chapter": 43,
            "verse": 13,
            "text": "تا چون با کمال تسلط بر پشت آنها نشستید متذکر نعمت خدایتان شوید و گویید: پاک و منزّه خدایی که این (انواع کشتی و چهار پایان قوی) را مسخر ما گردانید و گرنه ما هرگز قادر بر آن نبودیم"
        },
        {
            "chapter": 43,
            "verse": 14,
            "text": "و بازگشت ما البته به سوی خدای ما خواهد بود"
        },
        {
            "chapter": 43,
            "verse": 15,
            "text": "و مشرکان برای خدا چیزی را (مانند فرشته) که بنده و مخلوق اوست جزء (وجود و فرزند واقعی او) قرار دادند (زهی جهل و کفر و سفاهت) که انسان بسیار ناسپاس و کفرش آشکار است"
        },
        {
            "chapter": 43,
            "verse": 16,
            "text": "(ای مشرکان) آیا خدا از مخلوقات خود بر خویش دختران را برگزید و شما را به پسران امتیاز داد؟"
        },
        {
            "chapter": 43,
            "verse": 17,
            "text": "و حال آنکه هر کدام از مشرکان را به دختری که به خدا نسبت دادند مژده دهند (ننگ دارد و) رویش (از غم) سیاه می‌شود در حالی که پر از خشم و اندوه است"
        },
        {
            "chapter": 43,
            "verse": 18,
            "text": "آیا کسی که به زیب و زیور پرورده می‌شود (یعنی دختران) و در خصومت (از حفظ حقوق خود) عاجز است (چنین کس لایق فرزندی خداست)"
        },
        {
            "chapter": 43,
            "verse": 19,
            "text": "و فرشتگان را که مخلوق و بندگان خدا هستند دختر می‌خوانند. آیا در وقت خلقت آنها حاضر بودند؟ (و دیدند که آنها دخترند؟ اگر آنها بر این گواهی دهند) البته شهادت (کذب) شان (در نامه عملشان) نوشته شده و بر آن سخت مؤاخذه می‌شوند"
        },
        {
            "chapter": 43,
            "verse": 20,
            "text": "و مشرکان گویند: اگر خدا می‌خواست ما آنها (فرشتگان و بتان) را نمی‌پرستیدیم. گفتار آنها نه از روی علم و دانش است بلکه به وهم و پندار باطل خویش می‌گویند"
        },
        {
            "chapter": 43,
            "verse": 21,
            "text": "یا مگر بر آنها از این پیش کتابی فرستادیم که (در این سخن جبر و عقیده باطل) به آن کتاب استدلال می‌کنند؟"
        },
        {
            "chapter": 43,
            "verse": 22,
            "text": "بلکه گفتند: ما پدران خود را به عقاید و آیینی یافتیم و البته ما هم که در پی آنها رویم بر هدایت هستیم"
        },
        {
            "chapter": 43,
            "verse": 23,
            "text": "و همچنین ما هیچ رسولی پیش از تو در هیچ شهر و دیاری نفرستادیم جز آنکه اهل ثروت و مال آن دیار به رسولان گفتند که ما پدران خود را بر آیین و عقایدی یافتیم و از آنها البته پیروی خواهیم کرد"
        },
        {
            "chapter": 43,
            "verse": 24,
            "text": "آن رسول ما به آنان گفت: اگر چه من به آیینی بهتر از دین (باطل) پدرانتان شما را هدایت کنم (باز هم پدران را تقلید می‌کنید)؟ آنها پاسخ دادند (به هر تقدیر) ما به آنچه شما را به رسالت آن فرستاده‌اند کافریم"
        },
        {
            "chapter": 43,
            "verse": 25,
            "text": "ما هم از آن مردم (پر غرور و عناد) انتقام کشیدیم، بنگر تا عاقبت حال کافران مکذّب به کجا کشید؟"
        },
        {
            "chapter": 43,
            "verse": 26,
            "text": "(یاد آر) وقتی که ابراهیم با پدر (یعنی عموی خود) و قومش گفت: من از معبودان شما سخت بیزارم"
        },
        {
            "chapter": 43,
            "verse": 27,
            "text": "و جز آن خدایی که مرا آفریده و البته مرا هدایت خواهد کرد نمی‌پرستم"
        },
        {
            "chapter": 43,
            "verse": 28,
            "text": "و خدا این خدا پرستی را در همه ذرّیّت او تا قیامت کلمه باقی گردانید، باشد که (همه فرزندانش به خدای یکتا) رجوع کنند"
        },
        {
            "chapter": 43,
            "verse": 29,
            "text": "(و من تعجیل در عقوبت کافران نکردم) بلکه آنان و پدرانشان را (مهلت داده و از عمر) بهره‌مند کردم تا آنکه دین حق و رسول مبین بر آنها آمد"
        },
        {
            "chapter": 43,
            "verse": 30,
            "text": "و چون حق به سوی آنها آمد گفتند: این (قرآن) سحر است و ما به (وحی بودن) آن ایمان نداریم"
        },
        {
            "chapter": 43,
            "verse": 31,
            "text": "و باز گفتند: چرا این قرآن بر آن مرد بزرگ قریه مکّه و طایف (ولید و حبیب یا عروة بن مسعود) نازل نشد؟"
        },
        {
            "chapter": 43,
            "verse": 32,
            "text": "آیا آنها باید فضل و رحمت خدای تو را تقسیم (و مقام نبوت را تعیین) کنند؟ در صورتی که ما خود معاش و روزی آنها را در حیات دنیا تقسیم کرده‌ایم و بعضی را بر بعضی به درجاتی (از مال و جاه دنیوی) برتری داده‌ایم تا بعضی از مردم (به ثروت) بعضی دیگر را مسخر خدمت کنند، و (بهشت، دار) رحمت خدا از آنچه (از مال دنیا) جمع می‌کنند بسی بهتر است"
        },
        {
            "chapter": 43,
            "verse": 33,
            "text": "و اگر نه این بود که مردم همه یک نوع و یک امّتند ما (از پستی و بی‌قدری دنیا) برای آنان که کافر به خدا می‌شوند سقف خانه‌هاشان را از نقره خام قرار می‌دادیم و (چندین طبقه که) نردبامهایی (نصب کرده) که بر سقف بالا روند"
        },
        {
            "chapter": 43,
            "verse": 34,
            "text": "و نیز بر منزلهاشان (از بزرگی و وسعت) درهای بسیار و تختهای زرنگار که بر آن تکیه زنند قرار می‌دادیم"
        },
        {
            "chapter": 43,
            "verse": 35,
            "text": "و عماراتشان به زر و زیور می‌آراستیم، و اینها همه متاع (پست فانی مردم) دنیاست و (نعمتهای ابدی) آخرت نزد خدای تو مخصوص اهل تقواست"
        },
        {
            "chapter": 43,
            "verse": 36,
            "text": "و هر که از یاد خدا (و حکم قرآن) رخ بتابد شیطانی را بر او برانگیزیم تا یار و همنشین دایم وی باشد"
        },
        {
            "chapter": 43,
            "verse": 37,
            "text": "و آن شیاطین همیشه آن مردم از خدا غافل را از راه خدا باز دارند (و به ضلالت در افکنند) و پندارند که هدایت یافته‌اند"
        },
        {
            "chapter": 43,
            "verse": 38,
            "text": "(و چنین کس سرگرم دنیا شود) تا وقتی که به سوی ما باز آید آن گاه با نهایت حسرت گوید: ای کاش میان من و تو (ای شیطان) فاصله‌ای به دوری مشرق و مغرب بود که تو بسیار همنشین و یار بد اندیشی بر من بودی"
        },
        {
            "chapter": 43,
            "verse": 39,
            "text": "و (ای ستمکاران، پشیمانی) هرگز در آن روز به حال شما سودی ندارد، زیرا در دنیا ظلم کردید، که امروز با شیاطین البته در عذاب دوزخ شریک هستید"
        },
        {
            "chapter": 43,
            "verse": 40,
            "text": "آیا تو این کران را سخنی توانی آموخت یا این کوران (باطن) و آن را که دانسته به گمراهی می‌رود هدایت توانی کرد؟"
        },
        {
            "chapter": 43,
            "verse": 41,
            "text": "پس اگر ما تو را به جوار خود بریم بعد از تو سخت از آنها انتقام می‌کشیم"
        },
        {
            "chapter": 43,
            "verse": 42,
            "text": "یا عذابی را که به آنها وعده دادیم به تو می‌نمایانیم (و به شمشیر تو از آنها انتقام می‌کشیم) که ما همه گونه بر (هلاک) آنها قادریم"
        },
        {
            "chapter": 43,
            "verse": 43,
            "text": "پس به قرآنی که تو را وحی می‌شود تمسّک کن که البته تو به راه راست (و طریق حق) هستی"
        },
        {
            "chapter": 43,
            "verse": 44,
            "text": "و قرآن برای تو و (مؤمنان) قومت شرف و نام بلندی است، و البته شما امت را باز می‌پرسند (که با قرآن چه کردید؟)"
        },
        {
            "chapter": 43,
            "verse": 45,
            "text": "و از رسولانی که پیش از تو فرستادیم باز پرس (یعنی از سیرت آنها باز جو) که آیا ما جز خدای یکتای مهربان خدایان دیگری را معبود مردم قرار دادیم؟"
        },
        {
            "chapter": 43,
            "verse": 46,
            "text": "و ما موسی را با آیات و معجزاتی که به او دادیم به سوی فرعون و اشراف قومش (به رسالت) فرستادیم، او به آنها گفت: من رسول ربّ العالمینم"
        },
        {
            "chapter": 43,
            "verse": 47,
            "text": "چون آیات ما را بر آنها آورد آن را مسخره کرده و بر او خندیدند"
        },
        {
            "chapter": 43,
            "verse": 48,
            "text": "و ما هیچ معجز و آیتی به آنان نمی‌نمودیم جز آنکه از آیت دیگر بزرگتر (و در دلالت بر نبوت موسی روشن‌تر) بود (اما همه را تکذیب کردند) و ما هم آنها را به عذاب و بلایا گرفتار کردیم تا مگر (به سوی خدا) باز آیند"
        },
        {
            "chapter": 43,
            "verse": 49,
            "text": "و گفتند: ای ساحر بزرگ، تو از خدای خود چون تعهدی با تو دارد (که دعایت مستجاب کند) بخواه (تا عذاب از ما بردارد) و ما بدین شرط البته هدایت می‌شویم"
        },
        {
            "chapter": 43,
            "verse": 50,
            "text": "پس آن گاه که (به دعای موسی) ما عذاب را از آنها برداشتیم باز آنها نقض عهد کردند"
        },
        {
            "chapter": 43,
            "verse": 51,
            "text": "و فرعون در میان قومش آوازه بلند کرد که ای مردم، آیا کشور با عظمت مصر از من نیست؟ و چنین نهرها از زیر قصر من جاری نیست؟ آیا (عزت و جلال مرا در عالم به چشم) مشاهده نمی‌کنید؟"
        },
        {
            "chapter": 43,
            "verse": 52,
            "text": "بلکه من (به ریاست و سلطنت) بهترم تا چنین مرد فقیر خواری که هیچ منطق و بیان روشنی ندارد؟"
        },
        {
            "chapter": 43,
            "verse": 53,
            "text": "(و اگر موسی رسول خداست) چرا (او را دستگاهی نیست و) طوق زرین بر دست ندارد یا چرا فرشتگان آسمان همراه او نیامده‌اند"
        },
        {
            "chapter": 43,
            "verse": 54,
            "text": "و (به این تبلیغات دروغ و باطل) قومش را ذلیل و زبون داشت تا همه مطیع فرمان وی شدند که آنها مردمی فاسق و نابکار بودند"
        },
        {
            "chapter": 43,
            "verse": 55,
            "text": "پس آن گاه که فرعون و فرعونیان ما را به خشم آوردند ما هم از آنان انتقام کشیدیم و همه را غرق (دریای هلاک) نمودیم"
        },
        {
            "chapter": 43,
            "verse": 56,
            "text": "و هلاک آن قوم را مایه عبرت آیندگان قرار دادیم"
        },
        {
            "chapter": 43,
            "verse": 57,
            "text": "و چون به عیسی فرزند مریم مثلی زده شد (او را به آدم در نداشتن پدر مثل زد) قوم تو از آن به فریاد آمدند (و سخت بر آنان گران بود)"
        },
        {
            "chapter": 43,
            "verse": 58,
            "text": "و مشرکان به اعتراض گفتند: آیا خدایان ما بهترند یا او (عیسی بن مریم؟ اگر به قول محمّد، غیر خدا همه معبودان در آتش بسوزند لازم آید عیسی هم بسوزد) و این سخن را با تو جز به جدل و انکار نگفتند، که آنها قومی حریف جدل و خصومتند"
        },
        {
            "chapter": 43,
            "verse": 59,
            "text": "عیسی نبود جز بنده خاصی که ما او را به نعمت (رسالت) برگزیدیم و بر بنی اسرائیل مثل (و حجت) قرار دادیم"
        },
        {
            "chapter": 43,
            "verse": 60,
            "text": "و اگر ما بخواهیم، به جای شما آدمیان فرشتگان را در زمین جانشین می‌گردانیم"
        },
        {
            "chapter": 43,
            "verse": 61,
            "text": "و (نزول) عیسی علم و نشانه ساعت قیامت است (و مبشر حضرت محمّد صلّی اللّه علیه و آله و سلّم خواهد بود)، زنهار در آن ساعت شک و ریب روا مدارید و (امر) مرا پیروی کنید که راه راست همین است"
        },
        {
            "chapter": 43,
            "verse": 62,
            "text": "و مبادا شیطان شما را (از راه حق) بازگرداند، که دشمنی او شما را آشکار است"
        },
        {
            "chapter": 43,
            "verse": 63,
            "text": "و چون عیسی با ادلّه و معجزات (برای هدایت خلق) آمد گفت: من آمده‌ام با حکمت و برهان (و کتاب انجیل آسمانی تا شما را هدایت کنم) و تا بعض احکامی که در آن اختلاف می‌کنید (از تورات) بیان سازم، پس خدا ترس و پرهیزکار شوید و مرا اطاعت کنید"
        },
        {
            "chapter": 43,
            "verse": 64,
            "text": "همانا خدای یکتا پروردگار من و شماست، تنها پرستش او کنید که این راه راست است"
        },
        {
            "chapter": 43,
            "verse": 65,
            "text": "باز فرق یهود و نصارا بین خود اختلاف انداختند، پس وای بر ستمکاران عالم از عذاب دردناک روز قیامت"
        },
        {
            "chapter": 43,
            "verse": 66,
            "text": "آیا به جز ساعت قیامت را انتظار می‌کشند که ناگاه بر آنها فرا می‌رسد و آنها غافل (از خدا) و بی‌خبر (از روز قیامت) اند؟"
        },
        {
            "chapter": 43,
            "verse": 67,
            "text": "در آن روز دوستان همه با یکدیگر دشمنند به جز متقیان"
        },
        {
            "chapter": 43,
            "verse": 68,
            "text": "(آن روز خطاب شود) الا ای بندگان (صالح) من، امروز شما را هیچ ترس و حزنی نخواهد بود"
        },
        {
            "chapter": 43,
            "verse": 69,
            "text": "آنان که به آیات ما ایمان آوردند و تسلیم امر ما شدند"
        },
        {
            "chapter": 43,
            "verse": 70,
            "text": "(به همه خطاب رسد که) شما با همسرانتان مسرور و شادمان در بهشت جاوید وارد شوید"
        },
        {
            "chapter": 43,
            "verse": 71,
            "text": "و بر آن مؤمنان کاسه‌های زرین و کوزه‌های بلورین (مملوّ از انواع طعام لذیذ و شراب طهور) دور زنند و در آنجا هر چه نفوس را بر آن میل و اشتهاست و چشمها را شوق و لذت، مهیّا باشد و شما مؤمنان در آن بهشت جاویدان متنعّم خواهید بود"
        },
        {
            "chapter": 43,
            "verse": 72,
            "text": "این همان بهشتی است که از اعمال (صالح) خود به ارث یافتید"
        },
        {
            "chapter": 43,
            "verse": 73,
            "text": "برای شما در آنجا انواع میوه فراوان است که از آن (هر چه خواهید) تناول کنید"
        },
        {
            "chapter": 43,
            "verse": 74,
            "text": "بد کاران عالم هم آنجا سخت در عذاب آتش جهنم مخلّدند"
        },
        {
            "chapter": 43,
            "verse": 75,
            "text": "و هیچ از عذابشان کاسته نشود و امید نجات و خلاصی ندارند"
        },
        {
            "chapter": 43,
            "verse": 76,
            "text": "و ما به آنها ظلم و ستمی نکردیم لیکن آنان خود مردمی ستمکار و ظالم بودند"
        },
        {
            "chapter": 43,
            "verse": 77,
            "text": "و (آن دوزخیان، مالک دوزخ را) ندا کنند که ای مالک، از خدای خود بخواه که ما را بمیراند (تا از عذاب برهیم). جواب دهد: شما (در این عذاب) همیشه خواهید بود"
        },
        {
            "chapter": 43,
            "verse": 78,
            "text": "ما راه خدا و آیین حق را برای شما مردم آوردیم و لیکن اکثرتان از قبول حق کراهت (و اعراض) داشتید"
        },
        {
            "chapter": 43,
            "verse": 79,
            "text": "بلی کافران بر کار (کفر و عصیان) تصمیم گرفتند ما هم (بر کیفر و انتقام ایشان) تصمیم گرفتیم"
        },
        {
            "chapter": 43,
            "verse": 80,
            "text": "آیا گمان می‌کنند که سخنان سرّی و پنهان که به گوش هم می‌گویند نمی‌شنویم؟ بلی می‌شنویم و رسولان ما (فرشتگان) همان دم آن را می‌نویسند"
        },
        {
            "chapter": 43,
            "verse": 81,
            "text": "بگو: اگر خدا را فرزندی بود اوّل من او را می‌پرستیدم"
        },
        {
            "chapter": 43,
            "verse": 82,
            "text": "خدای آسمانها و زمین و پروردگار عرش (عظیم) از آنچه کافران توصیف او کنند پاک و منزّه است"
        },
        {
            "chapter": 43,
            "verse": 83,
            "text": "ای رسول، کافران را بگذار تا (به عالم حیوانیت) فرو روند و (به بازیچه دنیا) سرگرم باشند تا روزی را که به آنها وعده شده ببینند"
        },
        {
            "chapter": 43,
            "verse": 84,
            "text": "و آن ذات یگانه است که در آسمان و زمین (و در همه عوالم نامتناهی) او خداست و هم او (به نظام کامل آفرینش) به حقیقت با حکمت و داناست"
        },
        {
            "chapter": 43,
            "verse": 85,
            "text": "و بزرگوار خدایی که آسمانها و زمین و هر چه بین آنهاست همه ملک اوست و علم ساعت قیامت نزد اوست و شما همه به سوی او بازگردانیده می‌شوید"
        },
        {
            "chapter": 43,
            "verse": 86,
            "text": "و غیر خدای یکتا آنان را که به خدایی می‌خوانند قادر بر شفاعت کسی نیستند مگر (عزیر و عیسی و فرشتگان) کسانی که با علم الیقین بر توحید حق گواهی دهند (و شفاعت اهل حق کنند)"
        },
        {
            "chapter": 43,
            "verse": 87,
            "text": "و اگر از مشرکان باز پرسی که آنها را که آفریده است؟ به یقین جواب دهند: خدا آفریده. پس به کجایشان می‌گردانند؟"
        },
        {
            "chapter": 43,
            "verse": 88,
            "text": "(خدا هم از ساعت قیامت آگاه است) و هم از گفتار و دادخواهی رسولش که گوید: خدایا اینها قومی هستند که هیچ ایمان نمی‌آورند"
        },
        {
            "chapter": 43,
            "verse": 89,
            "text": "(پاسخ دهیم: رسولا، اکنون که از ایمان قوم مأیوسی) پس روی از آنها بگردان و بگو به سلامت (تا بروند در ضلالت) که به زودی (بر کیفر کفر و عصیانشان) آگاه می‌شوند"
        },
        {
            "chapter": 44,
            "verse": 1,
            "text": "حم (قسم به حمید و مجید دو نام مقدس الهی)"
        },
        {
            "chapter": 44,
            "verse": 2,
            "text": "قسم به این کتاب روشن بیان"
        },
        {
            "chapter": 44,
            "verse": 3,
            "text": "که ما آن را در شبی مبارک (شب قدر) فرستادیم، که ما بیم کننده‌ایم (و خلق را از عذاب قیامت آگاه کنیم و بترسانیم)"
        },
        {
            "chapter": 44,
            "verse": 4,
            "text": "در آن شب هر امر استواری (با حکمت و تدبیر نظام احسن) معیّن و ممتاز می‌گردد"
        },
        {
            "chapter": 44,
            "verse": 5,
            "text": "تعیین آن امر البته از جانب ما که فرستنده پیغمبرانیم خواهد بود"
        },
        {
            "chapter": 44,
            "verse": 6,
            "text": "(این ارسال رسول از) لطف و رحمت پروردگار توست که شنوا و داناست"
        },
        {
            "chapter": 44,
            "verse": 7,
            "text": "همان پروردگاری که خالق آسمانها و زمین و هر آنچه میان آنهاست اوست اگر یقین دارید"
        },
        {
            "chapter": 44,
            "verse": 8,
            "text": "هیچ خدایی غیر او نیست، او زنده می‌گرداند و باز می‌میراند، او خدای آفریننده شما و پدران پیشین شماست"
        },
        {
            "chapter": 44,
            "verse": 9,
            "text": "(کافران را به خدا و قیامت ایمان نیست) بلکه با شک و ریب (و استهزاء) به بازیچه (دنیا) مشغولند"
        },
        {
            "chapter": 44,
            "verse": 10,
            "text": "(ای رسول) منتظر باش روزی را که (بر عذاب کافران) آسمان دودی پدید آرد پیدا و آشکار"
        },
        {
            "chapter": 44,
            "verse": 11,
            "text": "آن دود آسمانی که عذابی دردناک است مردم را احاطه کند"
        },
        {
            "chapter": 44,
            "verse": 12,
            "text": "(و کافران فریاد برآرند که) پروردگارا، این عذاب از ما بر طرف ساز که ما البته ایمان می‌آوریم"
        },
        {
            "chapter": 44,
            "verse": 13,
            "text": "کجا متذکر شده و ایمان می‌آورند در صورتی که رسول ما با آیات روشن بیان آمد (و ایمان نیاوردند)"
        },
        {
            "chapter": 44,
            "verse": 14,
            "text": "پس (از مشاهده آیات) باز از او اعراض کردند و گفتند: او شخص دیوانه‌ای است که (مردم قرآن را) به او آموخته‌اند"
        },
        {
            "chapter": 44,
            "verse": 15,
            "text": "ما تا زمانی اندک (که برای امتحان) عذاب را (از شما) برمی‌داریم باز (به کفر خود) بر می‌گردید"
        },
        {
            "chapter": 44,
            "verse": 16,
            "text": "(ای رسول منتظر باش) آن روز بزرگ که ما (آنها را) به عذاب سخت بگیریم که البته ما (از آنها) انتقام خواهیم کشید"
        },
        {
            "chapter": 44,
            "verse": 17,
            "text": "و ما پیش از این امت قوم فرعون را آزمودیم و رسولی بزرگوار (مانند موسی) به سوی آنها فرستادیم"
        },
        {
            "chapter": 44,
            "verse": 18,
            "text": "(او گفت) که (ای فرعونیان) امر بندگان خدا را به من واگذارید، که من بر شما به یقین رسول امین پروردگارم"
        },
        {
            "chapter": 44,
            "verse": 19,
            "text": "و زنهار بر خدا تکبر و طغیان مجویید که من بر شما حجت آشکار آوردم"
        },
        {
            "chapter": 44,
            "verse": 20,
            "text": "و من به خدای خود و خدای شما پناه می‌برم از اینکه عزم آزار و سنگسار من کنید"
        },
        {
            "chapter": 44,
            "verse": 21,
            "text": "و اگر به (رسالت) من ایمان نمی‌آورید پس مرا به حال خود واگذارید (و در پی قتل و آزارم بر نیایید)"
        },
        {
            "chapter": 44,
            "verse": 22,
            "text": "(فرعونیان دست از ستمش برنداشتند) پس دعا کرد که ای خدا، اینان مردمی سخت مجرم و بدکارند"
        },
        {
            "chapter": 44,
            "verse": 23,
            "text": "(خدا فرمود) پس تو بندگان (با ایمان) مرا شبانه از شهر بیرون بر، چرا که فرعونیان شما را تعقیب کنند"
        },
        {
            "chapter": 44,
            "verse": 24,
            "text": "آن گاه دریا را (همان گونه که بر تو بشکافتیم) آرام و خشک بگذار و بگذر که فرعون و لشکریانش تمام به دریا غرق شوند"
        },
        {
            "chapter": 44,
            "verse": 25,
            "text": "چه بسیار باغ و بستانها و چشمه‌های آب،"
        },
        {
            "chapter": 44,
            "verse": 26,
            "text": "و کشت و زرعها و مقام و منزلهای عالی رها کردند و رفتند"
        },
        {
            "chapter": 44,
            "verse": 27,
            "text": "و ناز و نعمت وافری که در آن غرق بودند و از همه چشم پوشیدند"
        },
        {
            "chapter": 44,
            "verse": 28,
            "text": "این چنین بود و ما آن ناز و نعمتها را از قوم گذشته ارث به قوم دیگر دادیم"
        },
        {
            "chapter": 44,
            "verse": 29,
            "text": "و بر مرگ گذشتگان هیچ چشم آسمان و زمین نگریست و بر هلاکشان مهلت ندادند"
        },
        {
            "chapter": 44,
            "verse": 30,
            "text": "و البته ما بنی اسرائیل را از عذاب ذلّت و خواری نجات دادیم"
        },
        {
            "chapter": 44,
            "verse": 31,
            "text": "از شر فرعون که سخت متکبر و ستمکار بود آسوده ساختیم"
        },
        {
            "chapter": 44,
            "verse": 32,
            "text": "و آنها را در آن دور بر عالمیان به علم و دانش (کتاب آسمانی تورات) برگزیدیم"
        },
        {
            "chapter": 44,
            "verse": 33,
            "text": "و آیات و معجزاتی (از رحمت و غضب) بر آنها به دست موسی آوردیم که در آن کاملا و آشکارا آزمایش شوند"
        },
        {
            "chapter": 44,
            "verse": 34,
            "text": "همانا اینان (یعنی مشرکان مانند دهریان) البته خواهند گفت،"
        },
        {
            "chapter": 44,
            "verse": 35,
            "text": "که ما جز این مرگ اول (دیگر هیچ مرگ و زندگی) نداریم و هیچ (در قیامت) زنده نخواهیم شد"
        },
        {
            "chapter": 44,
            "verse": 36,
            "text": "پس پدران ما را اگر راست می‌گویید بیاورید"
        },
        {
            "chapter": 44,
            "verse": 37,
            "text": "آیا اینان بهترند (و نیرومندتر) یا قوم تبّع و اقوام پیش از آنان که چون بسیار مردم بدکار مجرمی بودند ما همه را هلاک کردیم"
        },
        {
            "chapter": 44,
            "verse": 38,
            "text": "و ما آسمانها و زمین و آنچه را بین آنهاست به بازیچه خلق نکردیم"
        },
        {
            "chapter": 44,
            "verse": 39,
            "text": "آنها را جز به حق (و از روی حکمت و مصلحت) نیافریدیم و لیکن اکثر مردم از آن آگاه نیستند"
        },
        {
            "chapter": 44,
            "verse": 40,
            "text": "همانا روز قیامت که روز فصل و جدایی (مؤمن و کافر) است وعده‌گاه جمیع خلایق است"
        },
        {
            "chapter": 44,
            "verse": 41,
            "text": "روزی که هیچ حمایت خویش و یار و یاوری کسی را از عذاب نرهاند و احدی را نصرت نکنند"
        },
        {
            "chapter": 44,
            "verse": 42,
            "text": "مگر آن که خدا به او رحم کند، که او تنها بر خلق مقتدر و مهربان است"
        },
        {
            "chapter": 44,
            "verse": 43,
            "text": "همانا درخت زقّوم جهنّم،"
        },
        {
            "chapter": 44,
            "verse": 44,
            "text": "قوت و غذای بدکاران است"
        },
        {
            "chapter": 44,
            "verse": 45,
            "text": "که آن غذا در شکمهاشان چون مس گداخته در آتش می‌جوشد"
        },
        {
            "chapter": 44,
            "verse": 46,
            "text": "آن سان که آب به روی آتش جوشان است"
        },
        {
            "chapter": 44,
            "verse": 47,
            "text": "(خطاب قهر رسد که) این بدکار را بگیرید و به میان دوزخ افکنید"
        },
        {
            "chapter": 44,
            "verse": 48,
            "text": "پس از آن آب جوشان بر سرش فرو ریزید"
        },
        {
            "chapter": 44,
            "verse": 49,
            "text": "(و به استهزاء وی گویید: عذاب دوزخ را) بچش که تو بسیار (نزد خود) توانمند و گرامی هستی"
        },
        {
            "chapter": 44,
            "verse": 50,
            "text": "این همان عذابی است که از آن در شک و انکار بودید"
        },
        {
            "chapter": 44,
            "verse": 51,
            "text": "همانا (آن روز سخت) آنان که متّقی و خداترس بودند مقام امن و امان یابند"
        },
        {
            "chapter": 44,
            "verse": 52,
            "text": "در باغها و کنار چشمه‌ها و نهرها بیارامند"
        },
        {
            "chapter": 44,
            "verse": 53,
            "text": "لباس از سندس و استبرق (حریر نازک و ستبر) پوشند و رو به روی هم بر تختها تکیه زنند"
        },
        {
            "chapter": 44,
            "verse": 54,
            "text": "همچنین است و با حوریان زیبا چشمشان جفت قرار داده‌ایم"
        },
        {
            "chapter": 44,
            "verse": 55,
            "text": "در آن بهشت پر نعمت از هر نوع میوه‌ای بخواهند بر آنان حاضر و (از هر درد و رنج و زحمت) ایمن و آسوده‌اند"
        },
        {
            "chapter": 44,
            "verse": 56,
            "text": "و جز آن مرگ اول (که از دنیا مردند) دیگر هیچ طعم مرگ را نمی‌چشند و خدا آنها را از عذاب دوزخ محفوظ خواهد داشت"
        },
        {
            "chapter": 44,
            "verse": 57,
            "text": "این به فضل و رحمت خدای توست و همین به حقیقت سعادت و فیروزی بزرگ است"
        },
        {
            "chapter": 44,
            "verse": 58,
            "text": "و ما این قرآن را (با این آیات وعد و وعید با بیان فصیح) به زبان تو آسان کردیم تا مگر خلقان متذکر (حقایق آن) شوند"
        },
        {
            "chapter": 44,
            "verse": 59,
            "text": "پس (از تلاوت این آیات و اتمام حجت بر کافران) منتظر (عذاب بر آنان) باش چنان که آنها هم (بر تو) انتظار (روزگار بد و حوادث ناگوار) دارند"
        },
        {
            "chapter": 45,
            "verse": 1,
            "text": "حم (قسم به نام خدای حمید و مجید که)"
        },
        {
            "chapter": 45,
            "verse": 2,
            "text": "تنزیل این کتاب عظیم از جانب خدای مقتدر حکیم است"
        },
        {
            "chapter": 45,
            "verse": 3,
            "text": "همانا در خلقت آسمانها و زمین برای اهل ایمان آیات و ادلّه‌ای (از قدرت الهی) پدیدار است"
        },
        {
            "chapter": 45,
            "verse": 4,
            "text": "و در خلقت خود شما آدمیان و انواع بی‌شمار حیوان که در روی زمین پراکنده است هم آیات و براهینی (از قدرت حق) برای اهل یقین آشکار است"
        },
        {
            "chapter": 45,
            "verse": 5,
            "text": "و نیز در رفت و آمد شب و روز و آنچه خدا از آسمان روزی (برای خلق از برف و باران) می‌فرستد و زمین را پس از خزان مرگ دیگر بار بدانها زنده می‌سازد و در وزش بادهای عالم، در همه این موجودات برای خردمندان جهان آیاتی (از قدرت صانع) پیداست"
        },
        {
            "chapter": 45,
            "verse": 6,
            "text": "اینها آیات خداست که ما بر تو به حق تلاوت می‌کنیم، پس بعد از خدا و آیات روشن او دیگر به چه برهان ایمان می‌آورند؟"
        },
        {
            "chapter": 45,
            "verse": 7,
            "text": "وای بر هر دروغگوی بسیار زشتکار"
        },
        {
            "chapter": 45,
            "verse": 8,
            "text": "آن که آیات خدا را که بر او تلاوت می‌شود شنیده و بر تکبر و طغیان اصرار می‌کند چنانکه گویی هیچ آیات را نشنیده است، چنین کسانی را به عذاب دردناک بشارت ده"
        },
        {
            "chapter": 45,
            "verse": 9,
            "text": "و چون از آیات ما چیزی بداند آن را به مسخره می‌گیرد، چنین مردم کافر را (در دنیا و آخرت) عذاب ذلّت و خواری مهیّاست"
        },
        {
            "chapter": 45,
            "verse": 10,
            "text": "آنها را آتش دوزخ در پیش است و آنچه اندوختند هیچ آنان را نجات و رهایی ندهد و آنچه غیر خدا دوست گرفتند به کارشان نیاید و کیفر آنها بزرگ عذاب قهر خداست"
        },
        {
            "chapter": 45,
            "verse": 11,
            "text": "این قرآن هدایت خلق است و آنان که به آیات خدای خود کافر شدند جزای آنها عذاب دردناک دوزخ است"
        },
        {
            "chapter": 45,
            "verse": 12,
            "text": "خداست آن که برای شما دریا را مسخر گردانید تا کشتی به امر او (آسان) در آب جاری شود و از آن (به تجارت و سفر) از فضل خدا (روزی) طلبید و باشد که شکر نعمتش به جای آرید"
        },
        {
            "chapter": 45,
            "verse": 13,
            "text": "و آنچه در آسمانها و زمین است تمام را مسخر شما گردانید و اینها همه از سوی اوست. در این کار نیز برای مردم با فکرت آیاتی (از قدرت الهی) کاملا پدیدار است"
        },
        {
            "chapter": 45,
            "verse": 14,
            "text": "به آنان که ایمان آورده‌اند بگو که از (جور جهالتهای) مردمی که به ایّام الهی (و روز وعده‌های خدا) امیدوار نیستند درگذرند تا خدا عاقبت هر قومی را به پاداش اعمال خود برساند"
        },
        {
            "chapter": 45,
            "verse": 15,
            "text": "هر کس کار نیک کند به نفع خود و هر که بد کند به زیان خویش کرده است، آن گاه (برای پاداش نیک و بد) به سوی خدای خود بازگردانیده می‌شوید"
        },
        {
            "chapter": 45,
            "verse": 16,
            "text": "و ما بنی اسرائیل را کتاب (آسمانی تورات) و حکم و نبوت عطا کردیم و از هر روزی لذیذ و حلال نصیب آنها گردانیدیم و آنان را بر اهل دوران خود فضیلت دادیم"
        },
        {
            "chapter": 45,
            "verse": 17,
            "text": "و نیز به آن قوم آیات و معجزات روشن در امر (دین و نظم دنیا) عطا نمودیم و آنها خلاف و نزاع بر نینگیختند مگر دانسته، برای ظلم و تعدّی به حقوق یکدیگر. البته خدا بین نزاع و اختلافات آنها روز قیامت داوری خواهد کرد"
        },
        {
            "chapter": 45,
            "verse": 18,
            "text": "سپس ما تو را بر شریعت کامل در امر دین مقرر فرمودیم. تو آن را کاملا پیروی کن و هیچ پیرو هوای نفس مردم (مشرک) نادان مباش"
        },
        {
            "chapter": 45,
            "verse": 19,
            "text": "آن مردم هیچ تو را در برابر (عذاب) خدا به کار نیایند، و ستمکاران عالم به نفع خود در ظلم و ستم دوستدار و مددکار یکدیگرند و خدا دوستدار و مددکار متقیان است"
        },
        {
            "chapter": 45,
            "verse": 20,
            "text": "این قرآن برای عموم مردم مایه بصیرت بسیار و برای اهل یقین موجب هدایت و رحمت پروردگار است"
        },
        {
            "chapter": 45,
            "verse": 21,
            "text": "آیا آنان که مرتکب اعمال زشت و تبهکاری شدند گمان کردند رتبه آنها را مانند کسانی که ایمان آورده و نیکوکار شدند قرار می‌دهیم تا در مرگ و زندگانی هم با مؤمنان یکسان باشند؟ حکم آنها اندیشه بسیار باطل و جاهلانه‌ای است"
        },
        {
            "chapter": 45,
            "verse": 22,
            "text": "و خدا آسمانها و زمین را به حق آفریده است (و در هر چه خلق کرده مصلحت و مقصودی داشته) و عاقبت هر نفسی بی هیچ ستمی پاداش هر عملی که کرده است خواهد یافت"
        },
        {
            "chapter": 45,
            "verse": 23,
            "text": "(ای رسول ما) آیا می‌نگری آن را که هوای نفسش را خدای خود قرار داده و خدا او را دانسته (و پس از اتمام حجت) گمراه ساخته و مهر (قهر) بر گوش و دل او نهاده و بر چشم وی پرده ظلمت کشیده؟ پس او را بعد از خدا دیگر که هدایت خواهد کرد؟ آیا متذکر این معنی نمی‌شوید؟"
        },
        {
            "chapter": 45,
            "verse": 24,
            "text": "و کافران گفتند که زندگی ما جز همین نشأه دنیا و مرگ و حیات طبیعت نیست و جز دهر و طبیعت کسی ما را نمی‌میراند. و این سخن نه از روی علم و دلیل بلکه از روی جهل و وهم و خیال می‌گویند"
        },
        {
            "chapter": 45,
            "verse": 25,
            "text": "و چون آیات و ادلّه روشن ما بر آن کافران تلاوت شود دیگر حجت و عذری نداشته جز اینکه گویند: اگر راست می‌گویید پدران ما را (زنده کنید و) بیاورید"
        },
        {
            "chapter": 45,
            "verse": 26,
            "text": "بگو: خدا شما را زنده کند سپس بمیراند و باز تمام شما را جمع گرداند به روز قیامت که آن روز بی شک و ریب بیاید و لیکن اکثر مردم نمی‌دانند"
        },
        {
            "chapter": 45,
            "verse": 27,
            "text": "آسمانها و زمین همه ملک خداست و روزی که ساعت قیامت بر پا شود آن روز اهل باطل (و منکران معاد) زیانکار خواهند بود"
        },
        {
            "chapter": 45,
            "verse": 28,
            "text": "و در آن روز هر گروهی را بنگری که به زانو در آمده و هر فرقه به سوی کتاب و نامه عمل خود خوانده شود (و ندا شود که) امروز همه به پاداش اعمال خود می‌رسید"
        },
        {
            "chapter": 45,
            "verse": 29,
            "text": "این کتاب ضبط ما به حق بر شما سخن می‌گوید، که ما هر چه می‌کرده‌اید همه را درست می‌نگاشتیم"
        },
        {
            "chapter": 45,
            "verse": 30,
            "text": "اما آنان که ایمان آورده و نیکوکار شدند آنها را خدا در رحمت خود داخل سازد که آن سعادت و فیروزی معیّن و معلومی است"
        },
        {
            "chapter": 45,
            "verse": 31,
            "text": "و اما آنان که کافر شدند (چون از شدت عذاب بنالند به آنها گوییم) آیا بر شما آیات مرا تلاوت نمی‌کردند و شما تکبر و عصیان کرده و مردمی بدکار و مجرم بودید؟"
        },
        {
            "chapter": 45,
            "verse": 32,
            "text": "و چون به شما گفته شد که وعده خدا حق است و در قیامت هیچ شک و ریب نیست شما گفتید: قیامت چیست؟ نمی‌فهمیم، بس خیالی پیش خود می‌کنیم و به آن هیچ یقین نداریم"
        },
        {
            "chapter": 45,
            "verse": 33,
            "text": "و در آن هنگام بر آنان نتیجه اعمال بدشان پدید آید و عذابی که به آن تمسخر می‌کردند به آنها احاطه کند"
        },
        {
            "chapter": 45,
            "verse": 34,
            "text": "و با آنها خطاب شود که امروز ما شما را (از رحمت خود) فراموش می‌کنیم چنانکه شما ملاقات این روز سخت را فراموش کردید. اینک منزل شما آتش دوزخ است و بر نجات خود هیچ یار و یاوری ندارید"
        },
        {
            "chapter": 45,
            "verse": 35,
            "text": "این عذاب شما کیفر آن است که به آیات خدا تمسخر کردید و مغرور زندگانی دنیا شدید. پس کافران امروز از آتش دوزخ رهایی ندارند و هیچ عذر و توبه ایشان نپذیرند"
        },
        {
            "chapter": 45,
            "verse": 36,
            "text": "باری ستایش و سپاس مخصوص خداست که به یکتایی آفریننده آسمانها و زمین و همه جهانهای بی نهایت است"
        },
        {
            "chapter": 45,
            "verse": 37,
            "text": "و مقام جلال و کبریایی در آسمانها و زمین مخصوص اوست و او یکتا خدای مقتدر حکیم است"
        },
        {
            "chapter": 46,
            "verse": 1,
            "text": "حم (قسم به خدای حمید و مجید که)"
        },
        {
            "chapter": 46,
            "verse": 2,
            "text": "تنزیل این قرآن عظیم از جانب خدای مقتدر حکیم است"
        },
        {
            "chapter": 46,
            "verse": 3,
            "text": "ما آسمانها و زمین و آنچه را بین آنهاست جز به حق (و برای حکمت و مصلحت خلق) و جز در وقت معیّن نیافریده‌ایم و آنان که کافرند از هر چه پند و اندرزشان کنند و بیمشان دهند روی می‌گردانند"
        },
        {
            "chapter": 46,
            "verse": 4,
            "text": "بگو: جز خدا همه آن بتهایی که به خدایی می‌خوانید به من نشان دهید که آیا در زمین چیزی آفریده‌اند؟ یا شرکتی با خدا در خلقت آسمانها دارند؟ اگر از کتب آسمانی پیشین دلیلی بر خدایی بتان دارید یا کمتر اثر و نشان بر درستی عقیده شرک یافته‌اید اگر راست می‌گویید بر من بیاورید"
        },
        {
            "chapter": 46,
            "verse": 5,
            "text": "و کیست گمراه‌تر از آن که جز خدا کسی را بپرستد که هیچ در حوائج تا قیامت او را اجابت نکند و از هر چه بخوانندشان خود بی خبر باشند؟"
        },
        {
            "chapter": 46,
            "verse": 6,
            "text": "و چون در قیامت خلق محشور شوند آنجا معبودان باطل با مشرکان دشمن و از پرستش آنها بیزارند"
        },
        {
            "chapter": 46,
            "verse": 7,
            "text": "و هر گاه آیات روشن ما را بر مردم تلاوت کنند آنان که کافر شدند چون آیات الهی آمد گویند که این کتاب سحر آشکارایی است"
        },
        {
            "chapter": 46,
            "verse": 8,
            "text": "بلکه کافران می‌گویند که (محمّد) خود این آیات قرآن را فرا بافته است. بگو: اگر این قرآن را من از خود بافته باشم شما از قهر خدا هیچ قدرت بر نجات من ندارید، او به افکاری که در آن فرو می‌روید داناتر است، گواه میان من و شما هم او کافی است و اوست خدای بسیار آمرزنده و مهربان"
        },
        {
            "chapter": 46,
            "verse": 9,
            "text": "بگو: من از بین رسولان، اولین پیغمبر نیستم (که تازه در جهان آوازه رسالت بلند کرده باشم تا تعجب و انکار کنید) و نمی‌دانم که با من و شما عاقبت چه می‌کنند؟ من جز آنچه بر من وحی می‌شود پیروی نمی‌کنم و جز آنکه با بیان روشن (خلق را آگاه کنم و از خدا) بترسانم وظیفه‌ای ندارم"
        },
        {
            "chapter": 46,
            "verse": 10,
            "text": "بگو: چه تصور می‌کنید، اگر از جانب خدا باشد و شما به آن کافر شوید در صورتی که از بنی اسرائیل شاهدی (چون عبد الله سلام عالمی) بر حق بودن قرآن گواهی دهد و ایمان آرد و شما تکبر ورزید (جز آن است که به عذاب خدا گرفتار می‌شوید)؟ آری البته خدا مردم ستمکار را هدایت نخواهد کرد"
        },
        {
            "chapter": 46,
            "verse": 11,
            "text": "و کافران گفتند: اگر دین اسلام بهتر (از بت‌پرستی) بود مردم (فقیر زبونی) از ما در ایمان به آن سبقت نمی‌گرفتند. و آنها چون به قرآن هدایت نمی‌شوند خواهند گفت که این کتاب دروغی از گفتار پیشینیان است"
        },
        {
            "chapter": 46,
            "verse": 12,
            "text": "و پیش از قرآن کتاب تورات بر موسی که امام و پیشوای مهربان خلق بود نازل گردید و این کتاب قرآن مصدّق کتب آسمانی پیشین به زبان فصیح عربی نازل شده تا ستمکاران عالم را (از عذاب خدا) بترساند و نیکوکاران را بشارت (به رحمت ایزد) دهد"
        },
        {
            "chapter": 46,
            "verse": 13,
            "text": "آنان که گفتند: آفریننده ما خداست و بر این سخن پایدار و ثابت ماندند بر آنها هیچ ترس و بیمی و حزن و اندوهی (در دنیا و عقبی) نخواهد بود"
        },
        {
            "chapter": 46,
            "verse": 14,
            "text": "آنان اهل بهشتند و به پاداش اعمال نیک همیشه در بهشت ابد مخلّد خواهند بود"
        },
        {
            "chapter": 46,
            "verse": 15,
            "text": "و ما انسان را به احسان در حق پدر و مادر خود سفارش کردیم، که مادر با رنج و زحمت بار حمل او کشید و باز با درد و مشقّت وضع حمل نمود و سی ماه تمام مدت حمل و شیرخواری او بود تا وقتی که طفل به حد رشد رسید و آدمی چهل ساله گشت (و عقل و کمال یافت آن گاه سزد که) عرض کند: بار خدایا، مرا بر نعمتی که به من و پدر و مادر من عطا فرمودی شکر بیاموز و به کار شایسته‌ای که رضا و خشنودی تو در آن است موفق دار و فرزندان مرا صالح گردان، من به درگاه تو باز آمدم و از تسلیمان فرمان تو شدم"
        },
        {
            "chapter": 46,
            "verse": 16,
            "text": "این بندگانند که به نیکوترین اعمال خود مقبول درگاه ما شده و در زمره اهل بهشت از گناهانشان می‌گذریم. این وعده صدقی است که به آنها بشارت می‌داده‌اند"
        },
        {
            "chapter": 46,
            "verse": 17,
            "text": "و (چقدر ناخلف است) فرزندی که پدر و مادر را گفت: افّ بر شما باد، آیا به من وعده می‌دهید که پس از مرگ مرا زنده کرده و از قبر بیرون می‌آرند در صورتی که پیش از من گروه و طوایف بسیاری رفتند (و یکی باز نیامد)؟ آن گاه پدر و مادر به خداست غاثه کنند (که پروردگارا، تو فرزند ما را هدایت کن و به او گویند) که وای بر تو، ایمان بیار، البته وعده خدا بر حق و حقیقت است، باز (آن نا اهل فرزند) گوید: این سخنان جز افسانه و اوهام پیشینیان نیست"
        },
        {
            "chapter": 46,
            "verse": 18,
            "text": "اینان در میان طوایف بسیاری از جن و انس که از این پیش (به کفر) مردند کسانی هستند که وعده عذاب خدا بر آنها حتم است و اینها به حقیقت زیانکاران عالمند"
        },
        {
            "chapter": 46,
            "verse": 19,
            "text": "و برای تمام (مردم مؤمن و کافر) به مقتضای اعمالشان درجاتی معین است (در عالم قیامت تا عدل خدا درباره آنها آشکار شود) و تا همه را به پاداش و مزد اعمال خود کاملا برساند و هیچ ستمی به آنها نخواهد شد"
        },
        {
            "chapter": 46,
            "verse": 20,
            "text": "و روزی که کافران را بر آتش دوزخ عرضه کنند (فرشتگان قهر و عذاب به آنها گویند) شما (لذّات بهشتی و) خوشیهایتان را در زندگانی دنیا (به شهوت رانی و ظلم و عصیان) از بین بردید و بدان لذّات دنیوی بر خوردار و دلباخته بودید، پس امروز به عذاب ذلّت و خواری مجازات می‌شوید چون در زمین به ناحق تکبر می‌کردید و راه فسق و تبهکاری پیش می‌گرفتید"
        },
        {
            "chapter": 46,
            "verse": 21,
            "text": "و یاد آر حال هود پیغمبر قوم عاد را که چون در سرزمین احقاف امتش را وعظ و اندرز کرد و (از قهر خدا) بترسانید و پیش از هود و بعد از او هم بسیار پیمبر بر انذار خلق آمد. باری هود قومش را گفت: هرگز جز خدای عالم کسی را نپرستید که من بر شما از عذاب روز بزرگ قیامت می‌ترسم"
        },
        {
            "chapter": 46,
            "verse": 22,
            "text": "قوم هود در پاسخ گفتند: آیا تو آمده‌ای ما را از پرستش بتان که خدایان ما هستند منع کنی؟! پس تو (زود) وعده عذابی را که به ما می‌دهی بیار اگر راست می‌گویی"
        },
        {
            "chapter": 46,
            "verse": 23,
            "text": "هود در جواب گفت: علمش نزد خداست و من آنچه را که بر آن رسالت داشتم به شما ابلاغ کردم و لیکن شما را بسیار مردم نادانی می‌بینم"
        },
        {
            "chapter": 46,
            "verse": 24,
            "text": "پس چون آن عذاب را به شکل ابری دیدند که بر رودخانه‌هاشان روی آورد گفتند: این ابری است که بر ما باران می‌بارد. (هود به آنها گفت: چنین نیست) بلکه اثر عذابی است که به تعجیل درخواستید، این باد سختی است که در آن عذابی دردناک است"
        },
        {
            "chapter": 46,
            "verse": 25,
            "text": "این بادی است که هر چیزی را به امر خدای خود نابود و هلاک می‌سازد. پس شبی صبح کردند که جز خانه‌های ویران آنها دیده نمی‌شد (و اثری از آنان نماند). بلی ما بدین گونه قوم بدکار را کیفر می‌دهیم"
        },
        {
            "chapter": 46,
            "verse": 26,
            "text": "و به آن قوم عاد تمکین و قوتی دادیم که شما امت را چنان نیروی بدنی ندادیم و با آنکه بر آنها گوش و چشم و قلب مدرک قرار دادیم (تا با قوای ادراکی خداشناس شوند) هیچ این قوای مدرکه آنها را از عذاب نرهانید بدین جهت که آیات خدا را انکار می‌کردند، و آن عذابی که بدان استهزا می‌کردند به آنها فرا رسید"
        },
        {
            "chapter": 46,
            "verse": 27,
            "text": "و ما چه بسیار اهل شهر و دیار را که در اطراف شما بودند (به کیفر کفر) همه را هلاک کردیم و آیات (عبرت برای مردم) را به گونه‌های مختلف بیان داشتیم تا مگر (از کفر و گناه به درگاه خدا) باز گردند"
        },
        {
            "chapter": 46,
            "verse": 28,
            "text": "پس چرا جز خدا معبودانی که به آنها تقرب می‌جستند هیچ آنها را یاری نکردند؟ بلکه از نظرشان محو و نابود شدند؟ و این خدایی آن بتها سخنان بی حقیقت و دروغی بود که خود می‌بافتند"
        },
        {
            "chapter": 46,
            "verse": 29,
            "text": "و (یاد آر) وقتی که ما تنی چند از جنّیان را متوجه تو گردانیدیم که استماع آیات قرآن کنند، چون نزد رسول رسیدند با هم گفتند: گوش فرا دهید. چون قرائت تمام شد به سوی قومشان برای هشدار (و تبلیغ و هدایت) باز گردیدند"
        },
        {
            "chapter": 46,
            "verse": 30,
            "text": "گفتند: ای طایفه ما، ما (آیات) کتابی را شنیدیم که پس از موسی نازل شده در حالی که کتب آسمانی تورات و انجیل را که در مقابل او بود به راستی تصدیق می‌کرد و (خلق را) به سوی حق و طریق راست هدایت می‌فرمود"
        },
        {
            "chapter": 46,
            "verse": 31,
            "text": "ای طایفه ما، شما هم داعی حق (محمد مصطفی ص) را اجابت کنید و به او ایمان آرید تا خدا از گناهانتان در گذرد و شما را از عذاب دردناک قیامت نگاه دارد"
        },
        {
            "chapter": 46,
            "verse": 32,
            "text": "و هر که داعی حق را اجابت نکند در زمین مفر و پناهی از قهر خدا نتواند یافت و جز او هیچ یار و یاوری نخواهد داشت و چنین کسان در ضلالت و گمراهی آشکار هستند"
        },
        {
            "chapter": 46,
            "verse": 33,
            "text": "آیا کافران ندیدند خدایی که آسمانها و زمین را آفرید و هیچ از آفرینش آنها فرو نماند البته هم او قادر بر آن است که مردگان را باز زنده کند؟ آری البته او بر هر چیز قادر است"
        },
        {
            "chapter": 46,
            "verse": 34,
            "text": "و روزی که کافران را بر آتش دوزخ عرضه کنند (به آنها گویند) آیا این وعده دوزخ حقیقت نبود؟ گویند: بلی به پروردگارمان سوگند که حق بود. خدا گوید: پس امروز به کیفر کفرتان سختی عذاب دوزخ را بچشید"
        },
        {
            "chapter": 46,
            "verse": 35,
            "text": "(ای رسول ما) تو هم مانند پیغمبران اولوا العزم (در تبلیغ دین خدا و تحمل اذیّت امت) صبور باش و بر امت به عذاب تعجیل مکن تا روزی که آنچه وعده داده شده به چشم ببینند آن روز پندارند که (در دنیا) به جز ساعتی از روز درنگ نداشتند. (این قرآن و آیات وعده و وعیدش) تبلیغ رسالت و اتمام حجتی است، پس آیا (به قیامت) جز مردم (شهوت پرست) فاسق هیچ کس هلاک خواهد شد؟"
        },
        {
            "chapter": 47,
            "verse": 1,
            "text": "آنان که کافر شدند و راه دین خدا را (بر خلق) بستند خداوند اعمال آنها را تباه و باطل ساخت"
        },
        {
            "chapter": 47,
            "verse": 2,
            "text": "و آنان که گرویدند و نیکوکار شدند و به قرآنی که بر محمّد (صلی اللّه علیه و آله و سلم) نازل شد که البته بر حق و از جانب خدایشان بود ایمان آوردند خدا از گناهانشان درگذشت و امر (دنیا و دین) آنها را اصلاح فرمود"
        },
        {
            "chapter": 47,
            "verse": 3,
            "text": "این (تباهی حال کافران و اصلاح مؤمنان) بدان سبب است که کافران پیرو (آراء و عقاید اهل) باطل گردیدند و اهل ایمان پیرو (قرآن) حق که از جانب خدایشان نازل گردید شدند. این گونه صریح خدا مثال حال مردم را بیان می‌کند"
        },
        {
            "chapter": 47,
            "verse": 4,
            "text": "شما مؤمنان چون (در میدان جنگ) با کافران رو به رو شوید باید (شجاعانه) آنها را گردن زنید تا آن گاه که از خونریزی بسیار دشمن را از پا در آوردید پس از آن، اسیران جنگ را محکم به بند کشید که بعدا یا بر آنها منّت نهید (و آنها را آزاد گردانید) یا فدا گیرید تا در نتیجه جنگ سختیهای خود را فروگذارد. این حکم فعلی است، و اگر خدا بخواهد خود از کافران انتقام می‌کشد (و همه را بی زحمت جنگ شما هلاک می‌کند) و لیکن (با این جنگ کفر و ایمان) می‌خواهد شما را به یکدیگر امتحان کند، و آنان که در راه خدا کشته شدند خدا هرگز اعمالشان را ضایع نگرداند"
        },
        {
            "chapter": 47,
            "verse": 5,
            "text": "آنها را البته به راه سعادت هدایت کند و امورشان را اصلاح فرماید"
        },
        {
            "chapter": 47,
            "verse": 6,
            "text": "و در بهشتی که قبلا به منزل و مقاماتشان همه را شناسا کرده وارد کند"
        },
        {
            "chapter": 47,
            "verse": 7,
            "text": "ای اهل ایمان، شما اگر خدا را یاری کنید (یعنی دین و پیغمبر خدا را) خدا هم شما را یاری کند و ثابت قدم گرداند"
        },
        {
            "chapter": 47,
            "verse": 8,
            "text": "و آنان که کافر شدند نابود و هلاک شوند و خدا اعمالشان را ضایع و باطل سازد"
        },
        {
            "chapter": 47,
            "verse": 9,
            "text": "این (هلاک کفار) بدان سبب است که آنها از قرآنی که خدا نازل فرمود کراهت و اعراض داشتند پس خدا اعمالشان را محو و نابود فرمود"
        },
        {
            "chapter": 47,
            "verse": 10,
            "text": "آیا در زمین به سیر و سفر نمی‌روند تا به چشم خود عاقبت حال پیشینیان را مشاهده کنند که چگونه آنها را خدا هلاک کرد؟ و این کافران هم مانند آنها به کیفر کفر خود البته می‌رسند"
        },
        {
            "chapter": 47,
            "verse": 11,
            "text": "این (معامله خدا با کافران و مؤمنان) بدان سبب است که البته خدا یار و مولای مؤمنان است و کافران هیچ مولا و یاور و یاری ندارند"
        },
        {
            "chapter": 47,
            "verse": 12,
            "text": "البته خدا آنان را که ایمان آورده و نیکوکار شوند در بهشتی که زیر درختانش نهرها جاری است داخل گرداند و آنان که به راه کفر شتافتند به تمتّع و شهوت‌رانی و شکم‌پرستی مانند حیوانات پردازند و عاقبت منزل آنها آتش دوزخ خواهد بود"
        },
        {
            "chapter": 47,
            "verse": 13,
            "text": "چه شهرهای بسیار که از (شهر مکّه) وطن تو که کفّار از آن خارجت کردند محکم بنیان‌تر بود ما اهلش را هلاک کردیم و بر نجات خود هیچ یاوری نداشتند"
        },
        {
            "chapter": 47,
            "verse": 14,
            "text": "آیا آن کس که از خدای خود حجت علمی و برهانی (مانند قرآن) در دست دارد مانند کسانی است که عمل زشتشان در نظر زیبا جلوه کرده و پیرو هوای نفسانی خود شدند؟"
        },
        {
            "chapter": 47,
            "verse": 15,
            "text": "داستان بهشتی که به متقیان وعده دادند این است که در آن باغ بهشت نهرهایی از آب زلال دگرگون ناشدنی است و نهرها از شیر بی آنکه هرگز طعمش تغییر کند و نهرها از شراب ناب که نوشندگان را به حد کمال لذّت بخشد و نهرها از عسل مصفّی و تمام انواع میوه‌ها بر آنان مهیّاست و (فوق همه لذّات) مغفرت و لطف پروردگارشان، (آیا حال آن که در این بهشت ابد است) مانند کسی است که در آتش مخلّد است و آب جوشنده حمیم به خوردشان دهند تا اندرونشان را پاره پاره گرداند؟"
        },
        {
            "chapter": 47,
            "verse": 16,
            "text": "و بعضی از مردم منافق به گفتارت کاملا گوش می‌دهند تا وقتی که از حضورت خارج شوند با اهل علم (اصحابت به تمسخر و اهانت) می‌گویند: رسول باز از سر نو چه گفت؟ اینان هستند که خدا بر دلهاشان مهر (قهر) نهاد و پیرو هوای نفس خود گردیدند"
        },
        {
            "chapter": 47,
            "verse": 17,
            "text": "و آنان که هدایت یافتند خدا بر هدایت و ایمانشان بیفزود و (پاداش) تقوای آنها را به آنان عطا فرمود"
        },
        {
            "chapter": 47,
            "verse": 18,
            "text": "(کافران که ایمان نمی‌آرند) باز انتظاری دارند جز آنکه ساعت قیامت ناگاه فرا رسد؟ که شروط و علائم قیامت بسیاری پدید آمد، و پس از آنکه قیامت بیاید در آن حال تذکر و یادآوری آنان چه فایده بخشد؟"
        },
        {
            "chapter": 47,
            "verse": 19,
            "text": "باز هم بدان که هیچ خدایی جز خدای یکتا نیست و تو بر گناه خود [منظور از گناه آن حضرت نافرمانی خدا نیست، زیرا پیامبر (ص) معصوم است. به تفاسیر مراجعه شود. (م)] و برای مردان و زنان با ایمان آمرزش طلب، و خدا منازل انتقال شما به عالم آخرت و مسکن همیشگی شما همه را می‌داند"
        },
        {
            "chapter": 47,
            "verse": 20,
            "text": "و مؤمنان می‌گویند: چه شده که سوره‌ای (در حکم جهاد کفّار) نازل نشد؟ در صورتی که چون سوره‌ای محکم و صریح آید و در آن ذکر جنگ شود آنان را که دلهاشان مریض (نفاق) است بنگری که مانند کسی که از ترس، حال بی هوشی بر او دست می‌دهد در تو نگاه می‌کنند، آری مرگ و هلاک بر آنها سزاوارتر است"
        },
        {
            "chapter": 47,
            "verse": 21,
            "text": "(راه سعادت) طاعت خدا و گفتار نیکو است و پس از آنکه امر (دین یا کار جنگ) به عزم و لزوم پیوست اگر (منافقین) با خدا به راستی رفتار کنند بر آنها بهتر خواهد بود"
        },
        {
            "chapter": 47,
            "verse": 22,
            "text": "شما منافقان اگر (از فرمان خدا و اطاعت قرآن) روی بگردانید آیا جز این امید می‌برید که در زمین فساد و قطع رحم کنید؟"
        },
        {
            "chapter": 47,
            "verse": 23,
            "text": "همین منافقانند که خدا آنها را لعن کرده و گوش و چشمشان را کر و کور گردانید (تا به جهل و شقاوت بمیرند)"
        },
        {
            "chapter": 47,
            "verse": 24,
            "text": "آیا منافقان در آیات قرآن تفکر نمی‌کنند یا بر دلهاشان خود قفل‌ها (ی جهل و نفاق) زده‌اند"
        },
        {
            "chapter": 47,
            "verse": 25,
            "text": "آنان که پس از بیان شدن راه هدایت بر آنها باز به دین پشت کرده و مرتد شدند شیطان کفر را در نظرشان جلوه‌گر ساخت و به آمال و آرزوهای دراز فریبشان داد"
        },
        {
            "chapter": 47,
            "verse": 26,
            "text": "این (برگشتن از دین) برای آن بود که آن منافقان به دشمنان قرآن (پنهانی) گفتند: ما البته با شما (بر مخالفت محمّد) تا بتوانیم موافقت می‌کنیم. و خدا از این سخن پنهانی آنها آگاه است"
        },
        {
            "chapter": 47,
            "verse": 27,
            "text": "پس با چه حال سختی اینان رو به رو شوند هنگامی که فرشتگان (عذاب) جانشان بگیرند و بر روی و پشت آنها (تازیانه قهر) زنند؟"
        },
        {
            "chapter": 47,
            "verse": 28,
            "text": "این عذاب بدین سبب است که از پی راهی که موجب خشم خداست رفتند و راه رضا و خشنودی او را خوش نداشتند خدا هم اعمالشان را محو و باطل گردانید"
        },
        {
            "chapter": 47,
            "verse": 29,
            "text": "آیا آنان که در دل مرض (نفاق پنهان) دارند پندارند که خدا کینه درونی آنها را آشکار نمی‌سازد؟"
        },
        {
            "chapter": 47,
            "verse": 30,
            "text": "اگر ما می‌خواستیم حقیقت آنها را (به وحی) بر تو آشکار می‌ساختیم تا به باطن آنها از سیمای ظاهرشان پی برده و در طیّ سخن کاملا آنها را بشناسی. و (ای منافقان و ای مؤمنان) خدا به همه کارهای شما آگاه است"
        },
        {
            "chapter": 47,
            "verse": 31,
            "text": "و البته ما (به حکم جهاد) شما را در مقام امتحان می‌آوریم تا (مقام) آن را که در راه خدا جهاد و مجاهده و کوشش دارد و (بر رنج آن) صبر می‌کند معلوم سازیم و اخبار و اظهارات شما (منافقان) را نیز (به مقام عمل) بیازماییم"
        },
        {
            "chapter": 47,
            "verse": 32,
            "text": "آنان که کافر شدند و راه خدا را (به روی خلق) بستند و با رسول او پس از آنکه راه هدایت بر آنها روشن شد باز مخالفت کردند به خدا ضرری نمی‌رسانند (و زیان مخالفت بر خود آنهاست) و اعمال آنها را خدا البته بی اثر و محو و نابود می‌گرداند"
        },
        {
            "chapter": 47,
            "verse": 33,
            "text": "ای اهل ایمان، خدا را اطاعت کنید و رسول او را اطاعت کنید و اعمال خود را ضایع و باطل نگردانید"
        },
        {
            "chapter": 47,
            "verse": 34,
            "text": "آنان که کافر شدند و راه خدا را (به روی خلق) بستند و به حال کفر مردند دیگر ابدا خدا آنها را نخواهد بخشید"
        },
        {
            "chapter": 47,
            "verse": 35,
            "text": "پس (شما ای اهل ایمان در کار دین) سستی روا مدارید و (از ترس جنگ، کافران را) دعوت به صلح مکنید، که شما غالب و بلند مقام‌تر خواهید بود و خدا با شماست و از (ثواب) اعمال شما هیچ نمی‌کاهد"
        },
        {
            "chapter": 47,
            "verse": 36,
            "text": "البته زندگانی دنیا به جز بازیچه و هوسرانی نیست و اگر ایمان آرید و پرهیزکار شوید پاداش اعمال شما را خواهد داد و از اموال شما چیزی (مزد هدایت) نمی‌خواهد"
        },
        {
            "chapter": 47,
            "verse": 37,
            "text": "اگر از مال شما خدا چیزی به اصرار هم بخواهد باز بخل می‌ورزید و کینه و خبث درونی شما را آشکار می‌سازد"
        },
        {
            "chapter": 47,
            "verse": 38,
            "text": "آری شما همان مردمید که برای انفاق در راه (تبلیغ دین) خدا دعوت می‌شوید باز بعضی از شما بخل می‌ورزند، و هر که بخل کند بر ضرر خود اوست و گرنه خدا (از خلق) بی نیاز است و شما فقیر و نیازمندید. و اگر شما روی بگردانید خدا قومی غیر شما که مانند شما (بخیل) نیستند (بلکه بسی از شما بهتر و فداکارترند) به جای شما پدید آرد"
        },
        {
            "chapter": 48,
            "verse": 1,
            "text": "(ای رسول ما غم مدارکه) البته ما تو را به فتح آشکاری فیروز می‌گردانیم (که نه بس شهر مکّه بلکه شهر دلهای اهل عالم را فتح کنی)"
        },
        {
            "chapter": 48,
            "verse": 2,
            "text": "تا خدا از گناه گذشته و آینده تو در گذرد (مفسرین در این آیه گویند: مراد از گناه پیغمبر گناه او بود به عقیده مشرکان که دعوت او را به توحید خدا بزرگترین گناه او می‌شمردند و مقصود از گناه گذشته و آینده دعوت قبل از هجرت و بعد از هجرت بود) و نعمت خود را بر تو به حد کمال رساند و تو را به راه مستقیم (شرع اسلام به وحی خود) هدایت کند"
        },
        {
            "chapter": 48,
            "verse": 3,
            "text": "و خدا تو را به نصرتی با عزت و کرامت یاری کند"
        },
        {
            "chapter": 48,
            "verse": 4,
            "text": "اوست خدایی که سکینت و وقار بر دلهای مؤمنان آورد تا بر یقین و ایمانشان بیفزاید، و سپاه قوای آسمانها و زمین همه لشکر خداست و خدا دانا و به حکمت نظام آفرینش آگاه است"
        },
        {
            "chapter": 48,
            "verse": 5,
            "text": "این (فتح یا فزودن ایمان) برای آن است که خدا می‌خواهد مردان و زنان مؤمن را تا ابد در بهشت‌هایی که زیر درختانش نهرها جاری است داخل گرداند و گناهانشان را تمام ببخشد و این به حقیقت نزد خدا فیروزی بزرگ است"
        },
        {
            "chapter": 48,
            "verse": 6,
            "text": "و نیز خدا خواهد تا همه منافقان و مشرکان را از مرد و زن عذاب کند که آنها به خدا بد گمان بودند (و وعده فتح خدا را دروغ پنداشتند) در صورتی که (وعده خدا صدق است و) روزگار بد و هلاکت ابد بر خود آنهاست و خدا بر آنان خشم و لعن کرد و جهنم را که بسیار بد منزلگاهی است بر ایشان مهیّا ساخت"
        },
        {
            "chapter": 48,
            "verse": 7,
            "text": "و سپاه قوای آسمانها و زمین لشکر خداست و خدا بسیار مقتدر و به تدبیر نظام عالم داناست"
        },
        {
            "chapter": 48,
            "verse": 8,
            "text": "ما شخص تو را به عالم فرستادیم که شاهد (نیک و بد امت) باشی و (خلق را به لطف و رحمت حق) بشارت دهی و (از قهر و عذاب او) بترسانی"
        },
        {
            "chapter": 48,
            "verse": 9,
            "text": "تا شما (صالحان امت) به خدا و رسول او ایمان آورده و (دین) او را یاری کنید و به تعظیم جلالش صبح و شام تسبیح او گویید"
        },
        {
            "chapter": 48,
            "verse": 10,
            "text": "همانا مؤمنانی که (در حدیبیّه) با تو بیعت می‌کنند به حقیقت با خدا بیعت می‌کنند (چون تو خلیفه خدایی و همانا دست تو) دست خداست بالای دست آنها، پس از آن هر که نقض بیعت کند بر زیان و هلاک خویش به حقیقت اقدام کرده و هر که به عهدی که با خدا بسته است وفا کند به زودی خدا به او پاداش بزرگ عطا خواهد کرد"
        },
        {
            "chapter": 48,
            "verse": 11,
            "text": "اعراب بادیه که (از حضور در جنگها و در سفر فتح مکّه تخلّف می‌ورزند و) باز نهاده می‌شوند خواهند گفت که ما را (محافظت) اهل بیت و اموالمان (از آمدن در رکابت) بازداشت، اینک از خدا بر گناه ما آمرزش طلب. (این مردم منافق) چیزی که هیچ به دل عقیده ندارند به زبان می‌آورند، به آنها بگو: اگر خدا اراده کند که ضرر یا نفعی به شما رساند آن کیست که خلاف آن کاری تواند کرد؟ بلکه خدا به هر چه می‌کنید آگاه است"
        },
        {
            "chapter": 48,
            "verse": 12,
            "text": "بلکه شما پنداشتید که رسول و مؤمنان به او (همه کشته می‌شوند و) به سوی (وطن و) اهل بیت خود دیگر بر نخواهند گشت و این خیال در دل شما به خطا جلوه کرد و بسیار گمان بد و اندیشه باطلی کردید و مردمی در خور قهر و هلاکت بودید"
        },
        {
            "chapter": 48,
            "verse": 13,
            "text": "و هر که به خدا و رسول او ایمان نیاورد ما هم بر آن کافران عذاب آتش دوزخ را مهیّا ساخته‌ایم"
        },
        {
            "chapter": 48,
            "verse": 14,
            "text": "و ملک آسمانها و زمین همه خاصّ خداست، او هر که را بخواهد می‌بخشد و هر که را بخواهد عذاب می‌کند و خدا بسیار آمرزنده و مهربان است"
        },
        {
            "chapter": 48,
            "verse": 15,
            "text": "کسانی که (در حدیبیّه تخلّف کردند و) باز نهاده شدند و همراهی با شما ننمودند باز چون برای (فتح خیبر و) گرفتن غنایم حرکت کنید خواهند گفت: بگذارید تا ما هم از شما تبعیت کنیم (و همراه شما بیاییم). غرضشان این است که سخن خدا را (که فرمود غنایم خیبر را تنها حاضران حدیبیّه خواهند گرفت) تغییر دهند. بگو: شما به حقیقت هرگز ما را پیروی نمی‌کنید، خدا از این پیش درباره شما چنین خبر داده. باز (آن مردم بی وفای بد عهد) خواهند گفت: (چنین نیست) بلکه شما با ما حسد می‌ورزید. بلکه ایشان جز عدّه قلیلی همه جاهل و نادانند"
        },
        {
            "chapter": 48,
            "verse": 16,
            "text": "با اعرابی که (از جنگ) باز نهاده شدند بگو: (اگر به حقیقت قصد متابعت دارید) به زودی برای جنگ با قومی شجاع و نیرومند (فارس و روم) دعوت می‌شوید که با آنها یا جنگ و مبارزه کنید یا آنکه مسلمان شوند. اگر اطاعت کردید خدا به شما اجر نیکو خواهد داد و اگر نافرمانی کنید چنانکه از این پیش (در حدیبیّه) مخالفت کردید خدا شما را به عذابی دردناک معذّب خواهد کرد"
        },
        {
            "chapter": 48,
            "verse": 17,
            "text": "برای شخص نابینا و لنگ و مریض (در تخلّف از جنگ) حرج و گناهی نیست، و هر که خدا و رسول او را فرمان برد او را به باغهای بهشتی داخل کند که زیر درختانش نهرها جاری است و هر که مخالفت کند او را به عذابی دردناک معذّب نماید"
        },
        {
            "chapter": 48,
            "verse": 18,
            "text": "خدا از مؤمنانی که زیر درخت (معهود حدیبیّه) با تو بیعت کردند به حقیقت خشنود گشت و از وفا و خلوص قلبی آنها آگاه بود که وقار و اطمینان کامل بر ایشان نازل فرمود و به فتحی نزدیک (که فتح خیبر بود) پاداش داد"
        },
        {
            "chapter": 48,
            "verse": 19,
            "text": "و به غنیمتهای فراوان که (از خیبریان) خواهند گرفت موفق داشت، و خدا مقتدر و داناست"
        },
        {
            "chapter": 48,
            "verse": 20,
            "text": "خدا به شما (لشکر اسلام) وعده گرفتن غنیمتهای بسیار داده که این (یک غنیمت خیبر) را برای شما تعجیل در انجام آن فرمود و دست مردم (کافر) را از سر شما کوتاه کرد (تا همپیمانان یهود عبرت گیرند) و تا (این فتح و غنیمت) آیت و دلیل اهل ایمان (بر صدق وعده خدا) باشد و خدا شما را به راه راست هدایت فرماید"
        },
        {
            "chapter": 48,
            "verse": 21,
            "text": "و خدا به شما باز وعده غنیمتهای دیگری فرموده که هنوز بر آن قادر نیستید و علم خدا محیط بر آن است و خدا بر هر چیز تواناست"
        },
        {
            "chapter": 48,
            "verse": 22,
            "text": "و اگر کافران با شما مسلمین به جنگ برخیزند از قتال شما پشت گردانیده و فرار کنند و دیگر هیچ ناصر و یاوری برای خود نیابند"
        },
        {
            "chapter": 48,
            "verse": 23,
            "text": "سنّت الهی (و قانون نظام ربّانی) بر این بوده (که حق بر باطل غالب شود) و ابدا در سنّت خدا تغییری نخواهی یافت"
        },
        {
            "chapter": 48,
            "verse": 24,
            "text": "و او خدایی است که دست کفّار را از سر شما و دست شما را هم به زمین مکّه پس از فیروزیتان از سر آنها کوتاه کرد (که به امر خدا پیغمبر روز فتح مکّه برای حفظ جان دشمنان خانه‌هایی را پناه قرار داد) و خدا به هر چه می‌کنید بیناست"
        },
        {
            "chapter": 48,
            "verse": 25,
            "text": "هم آنان بودند که کافر شدند و راه مسجد الحرام را بر شما بستند و قربانی شما را از رسیدن به محل خود (مکّه) منع کردند. و اگر مردان مؤمن و زنان مؤمنه‌ای که شما اکنون نمی‌شناسید (در مکه) وجود نداشتند که اگر حمله کنید آنها را ندانسته پامال هلاک می‌سازید پس دیه و غرامت خون آن مؤمنان به گردن شما می‌ماند (اگر این قضیّه نبود به شما اجازه حمله به مکه داده می‌شد و لیکن این اجازه به تأخیر افتاد) تا خدا هر که را بخواهد در رحمت خود داخل گرداند (و به نور اسلام هدایت کند). اگر (عناصر کفر و ایمان) از یکدیگر جدا بودند همانا کسانی از آنان را که کافرند به عذابی دردناک معذّب می‌ساختیم"
        },
        {
            "chapter": 48,
            "verse": 26,
            "text": "آن گاه که کافران در دلها ناموس و حمیّت، آن هم حمیّت جاهلیّت پروردند (که نگذاشتند در عهدنامه صلح حدیبیّه کلمه بسم اللّه و رسول اللّه بنویسند و مؤمنان را بر سر حمیّت و غیرت ایمانی آوردند) پس خدا وقار و اطمینان خاطر بر رسول خود و بر مؤمنان نازل کرد و آنان را با کلمه (اخلاص و مقام) تقوا ملازم کرد که آنها سزاوارتر بر این مقام بودند و اهلیّت آن داشتند و خدا به همه امور عالم داناست"
        },
        {
            "chapter": 48,
            "verse": 27,
            "text": "البته خدا صدق و حقیقت خواب رسولش را آشکار و محقق ساخت که در عالم رؤیا دید شما مؤمنان به خواست خدا البته به مسجد الحرام با دل ایمن وارد شوید و سرها بتراشید و اعمال تقصیر بی ترس و هراس به جای آرید، و خدا آنچه را (از مصالح صلح حدیبیه) شما نمی‌دانستید می‌دانست و قبل از آن (که فتح مکه کنید) فتح نزدیک (حدیبیّه و خیبر) را مقرر داشت"
        },
        {
            "chapter": 48,
            "verse": 28,
            "text": "او خدایی است که رسول خود را با هدایت (قرآن) و دین حق فرستاد تا آن را بر همه ادیان دنیا غالب گرداند و (بر حقیقت این سخن) گواهی خدا کافی است"
        },
        {
            "chapter": 48,
            "verse": 29,
            "text": "محمد (صلی اللّه علیه و آله و سلم) فرستاده خداست و یاران و همراهانش بر کافران بسیار قویدل و سخت و با یکدیگر بسیار مشفق و مهربانند، آنان را در حال رکوع و سجود نماز بسیار بنگری که فضل و رحمت خدا و خشنودی او را می‌طلبند، بر رخسارشان از اثر سجده نشانه‌های نورانیّت پدیدار است. این وصف حال آنها در کتاب تورات و انجیل مکتوب است که (مثل حال آن رسول) به دانه‌ای ماند که چون نخست سر از خاک برآورد جوانه و شاخه‌ای نازک و ضعیف باشد بعد از آن قوّت یابد تا آنکه ستبر و قوی گردد و بر ساق خود راست و محکم بایستد که دهقانان را (در تماشای خود) حیران کند (همچنین محمد صلی اللّه علیه و آله و سلم و اصحابش از ضعف به قوّت رسند) تا کافران عالم را (از قدرت و قوّت خود) به خشم آرند. خدا وعده فرموده که هر کس از آنها ثابت ایمان و نیکوکار شود گناهانش ببخشد و اجر عظیم عطا کند"
        },
        {
            "chapter": 49,
            "verse": 1,
            "text": "ای کسانی که ایمان آورده‌اید (در هیچ کار) بر خدا و رسول تقدّم مجویید و از خدا پروا کنید، که خدا شنوا و داناست"
        },
        {
            "chapter": 49,
            "verse": 2,
            "text": "ای اهل ایمان، فوق صوت پیغمبر صدا بلند مکنید و بر او فریاد بر مکشید چنانکه با یکدیگر بلند سخن می‌گویید، که اعمال نیکتان (در اثر بی ادبی) محو و باطل شود و شما فهم نکنید"
        },
        {
            "chapter": 49,
            "verse": 3,
            "text": "آنان که نزد رسول خدا به صدای آرام و آهسته سخن گویند آنها هستند که در حقیقت خدا دلهایشان را برای تقوا آزموده. آنهایند که آمرزش و اجر عظیم دارند"
        },
        {
            "chapter": 49,
            "verse": 4,
            "text": "به حقیقت مردمی که تو را از پشت حجره‌هایت به صدای بلند می‌خوانند اکثر مردم بی عقل و شعوری هستند"
        },
        {
            "chapter": 49,
            "verse": 5,
            "text": "و اگر آنها صبر می‌کردند تا وقتی که تو بر ایشان خارج شوی بسیار بر آنها بهتر بود و (باز هم اگر توبه کنند) خدا بسیار آمرزنده و مهربان است"
        },
        {
            "chapter": 49,
            "verse": 6,
            "text": "ای مؤمنان، هر گاه فاسقی خبری برای شما آورد تحقیق کنید، مبادا از روی نادانی به قومی رنجی رسانید و سخت از کار خود پشیمان گردید"
        },
        {
            "chapter": 49,
            "verse": 7,
            "text": "و بدانید رسول خدا در میان شماست، که اگر در بسیاری از امور رأی شما را پیروی کند خود به رنج و زحمت می‌افتید و لیکن خدا مقام ایمان را محبوب شما گردانید و در دلهاتان نیکو بیاراست و کفر و فسق و معصیت را زشت و منفور در نظرتان ساخت. اینان به حقیقت اهل صواب و هدایتند"
        },
        {
            "chapter": 49,
            "verse": 8,
            "text": "این مقام بر آنان به فضل خدا و نعمت الهی حاصل گردید و خدا (به احوال بندگان) دانا و (به صلاح نظام عالم) آگاه است"
        },
        {
            "chapter": 49,
            "verse": 9,
            "text": "و اگر دو طایفه از اهل ایمان با هم به قتال و دشمنی برخیزند البته شما مؤمنان بین آنها صلح برقرار دارید و اگر یک قوم بر دیگری ظلم کرد با آن طایفه ظالم قتال کنید تا به فرمان خدا باز آید، پس هر گاه به حکم حق برگشت با حفظ عدالت میان آنها را صلح دهید و همیشه (با هر دوست و دشمنی) عدالت کنید که خدا بسیار اهل عدل و داد را دوست می‌دارد"
        },
        {
            "chapter": 49,
            "verse": 10,
            "text": "به حقیقت مؤمنان همه برادر یکدیگرند پس همیشه بین برادران ایمانی خود صلح دهید و خداترس و پرهیزکار باشید، باشد که مورد لطف و رحمت الهی گردید"
        },
        {
            "chapter": 49,
            "verse": 11,
            "text": "ای اهل ایمان، مؤمنان هرگز نباید قومی قوم دیگر را مسخره و استهزا کنند، شاید آن قوم که مسخره می‌کنند از خود آنان بهتر باشند. و نیز بین زنان با ایمان قومی دیگری را سخریّه نکنند که بسا آن قوم از خود آن زنان بهتر باشند، و هرگز عیبجویی (از همدینان) خود مکنید و به نام و لقب‌های زشت یکدیگر را مخوانید که پس از ایمان به خدا نام فسق (بر مؤمن نهادن) بسیار زشت است و هر که توبه نکند چنین کسان بسیار ظالم و ستمکارند"
        },
        {
            "chapter": 49,
            "verse": 12,
            "text": "ای اهل ایمان، از بسیار پندارها در حق یکدیگر اجتناب کنید که برخی ظنّ و پندارها معصیت است و نیز هرگز (از حال درونی هم) تجسس مکنید و غیبت یکدیگر روا مدارید، هیچ یک از شما آیا دوست می‌دارد که گوشت برادر مرده خود را خورد؟ البته کراهت و نفرت از آن دارید (پس بدانید که مثل غیبت مؤمن به حقیقت همین است) و از خدا پروا کنید، که خدا بسیار توبه پذیر و مهربان است"
        },
        {
            "chapter": 49,
            "verse": 13,
            "text": "ای مردم، ما همه شما را نخست از مرد و زنی آفریدیم و آن گاه شعبه‌های بسیار و فرق مختلف گردانیدیم تا یکدیگر را بشناسید، همانا بزرگوار و با افتخارترین شما نزد خدا با تقواترین شمایند، همانا خدا کاملا دانا و آگاه است"
        },
        {
            "chapter": 49,
            "verse": 14,
            "text": "اعراب (بر تو منّت گذارده و) گفتند: ما (بی جنگ و نزاع) ایمان آوردیم، بگو: شما که ایمانتان (از زبان) به قلب وارد نشده به حقیقت هنوز ایمان نیاورده‌اید لیکن بگویید ما اسلام آوردیم (و از خوف جان به ناچار تسلیم شدیم)، و اگر خدا و رسول وی را اطاعت کنید او از (اجر) اعمال شما هیچ نخواهد کاست (و از گناه گذشته می‌گذرد) که خدا بسیار آمرزنده و مهربان است"
        },
        {
            "chapter": 49,
            "verse": 15,
            "text": "منحصرا مؤمنان واقعی آن کسانند که به خدا و رسول او ایمان آوردند و بعدا هیچ گاه شک و ریبی به دل راه ندادند و در راه خدا به مال و جانشان جهاد کردند. اینان به حقیقت راستگو هستند"
        },
        {
            "chapter": 49,
            "verse": 16,
            "text": "بگو: آیا شما می‌خواهید خدا را به دین خود آگاه سازید (که اظهار دیانت می‌کنید)؟ و حال آنکه خدا آنچه در آسمانها و زمین است همه را می‌داند و به کلّیّه امور عالم داناست"
        },
        {
            "chapter": 49,
            "verse": 17,
            "text": "آنها بر تو به مسلمان شدن منّت می‌گذارند، بگو: شما به اسلام خود بر من منّت منهید بلکه اگر راست می‌گویید (و ایمان حقیقی دارید) خدا بر شما منّت دارد که شما را به سوی ایمان هدایت فرموده است"
        },
        {
            "chapter": 49,
            "verse": 18,
            "text": "خدا اسرار غیب آسمانها و زمین را می‌داند و به آنچه شما بندگان می‌کنید بیناست"
        }
    ]
}