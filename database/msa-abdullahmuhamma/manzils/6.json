{
    "manzils": [
        {
            "chapter": 37,
            "verse": 1,
            "text": "Demi (hamba-hambaKu) yang berbaris dengan berderet-deret"
        },
        {
            "chapter": 37,
            "verse": 2,
            "text": "(Hamba-hambaKu) yang melarang (dari kejahatan) dengan sesungguh-sungguhnya"
        },
        {
            "chapter": 37,
            "verse": 3,
            "text": "(Hamba-hambaKu) yang membaca kandungan Kitab Suci"
        },
        {
            "chapter": 37,
            "verse": 4,
            "text": "(Sumpah demi sumpah) sesungguhnya Tuhan kamu hanyalah Satu"
        },
        {
            "chapter": 37,
            "verse": 5,
            "text": "Tuhan (yang mencipta serta mentadbirkan) langit dan bumi dan segala yang ada di antara keduanya, dan Tuhan (yang mengatur) tempat-tempat terbit matahari"
        },
        {
            "chapter": 37,
            "verse": 6,
            "text": "Sesungguhnya Kami telah menghiasi langit yang dekat (pada penglihatan penduduk bumi) dengan hiasan bintang-bintang"
        },
        {
            "chapter": 37,
            "verse": 7,
            "text": "Dan (Kami pelihara urusan langit itu) dengan serapi-rapi kawalan dari (masuk campur) tiap-tiap Syaitan yang derhaka"
        },
        {
            "chapter": 37,
            "verse": 8,
            "text": "(Dengan itu) mereka tidak dapat memasang telinga mendengar (percakapan malaikat) penduduk langit, dan mereka pula direjam (dengan api) dari segala arah dan penjuru"
        },
        {
            "chapter": 37,
            "verse": 9,
            "text": "Untuk mengusir mereka; dan mereka pula beroleh azab seksa yang tidak putus-putus"
        },
        {
            "chapter": 37,
            "verse": 10,
            "text": "Kecuali sesiapa di antara Syaitan-syaitan itu yang curi mendengar mana-mana percakapan (malaikat), maka ia diburu dan diikuti (dengan rejaman) api yang menjulang lagi menembusi"
        },
        {
            "chapter": 37,
            "verse": 11,
            "text": "(Setelah nyata kekuasaan Kami) maka bertanyalah (wahai Muhammad) kepada mereka (yang ingkarkan hidupnya semula orang-orang mati): Adakah diri mereka lebih sukar hendak diciptakan, atau makhluk-makhluk lain yang Kami telah ciptakan? Sesungguhnya Kami telah mencipta mereka dari tanah liat (yang senang diubah dan diciptakan semula)"
        },
        {
            "chapter": 37,
            "verse": 12,
            "text": "(Pertanyaan itu tidak juga berfaedah kepada mereka) bahkan engkau merasa hairan (terhadap keingkaran mereka), dan sebaliknya mereka mengejek-ejek (peneranganmu)"
        },
        {
            "chapter": 37,
            "verse": 13,
            "text": "Dan apabila diperingatkan, mereka tetap tidak mahu menerima peringatan itu"
        },
        {
            "chapter": 37,
            "verse": 14,
            "text": "Dan apabila mereka melihat sesuatu tanda (yang membuktikan kekuasaan Kami dan kebenaranmu), mereka mencari-cari jalan memperolok-olokkannya"
        },
        {
            "chapter": 37,
            "verse": 15,
            "text": "Serta mereka berkata: \"Ini tidak lain hanyalah sihir yang nyata"
        },
        {
            "chapter": 37,
            "verse": 16,
            "text": "Adakah sesudah kita mati serta menjadi tanah dan tulang, adakah kita akan dibangkitkan hidup semula"
        },
        {
            "chapter": 37,
            "verse": 17,
            "text": "Dan adakah juga datuk nenek kita yang telah lalu (akan dibangkitkan hidup semula)"
        },
        {
            "chapter": 37,
            "verse": 18,
            "text": "Jawablah (wahai Muhammad): \"Ya, benar !(Kamu semua akan dibangkitkan) dengan keadaan hina-dina"
        },
        {
            "chapter": 37,
            "verse": 19,
            "text": "(Kebangkitan ini mudah) kerana sesungguhnya ia boleh berlaku hanyalah dengan suara sahaja, maka dengan serta mereka semuanya (bangkit) melihat (apa yang akan jadi)"
        },
        {
            "chapter": 37,
            "verse": 20,
            "text": "Dan (pada saat itu) mereka berkata:\" Wahai celakanya kami, ini ialah hari balasan"
        },
        {
            "chapter": 37,
            "verse": 21,
            "text": "(Lalu malaikat berkata kepada mereka): \" Ini ialah hari memutuskan hukum untuk memberi balasan yang dahulu kamu mendustakannya"
        },
        {
            "chapter": 37,
            "verse": 22,
            "text": "(Allah berfirman kepada malaikat):\" Himpunkanlah orang-orang yang zalim itu, dan orang-orang yang berkeadaan seperti mereka, serta benda-benda yang mereka sembah"
        },
        {
            "chapter": 37,
            "verse": 23,
            "text": "Yang lain dari Allah serta hadapkanlah mereka ke jalan yang membawa ke neraka"
        },
        {
            "chapter": 37,
            "verse": 24,
            "text": "Dan hentikanlah mereka (menunggu), kerana sesungguhnya mereka akan disoal"
        },
        {
            "chapter": 37,
            "verse": 25,
            "text": "Mengapa kamu tidak bertolong-tolongan (sebagaimana yang kamu dakwakan dahulu)"
        },
        {
            "chapter": 37,
            "verse": 26,
            "text": "(Mereka pada ketika itu tidak dapat berbuat apa-apa) bahkan mereka pada hari itu menyerah diri dengan hina (untuk diadili)"
        },
        {
            "chapter": 37,
            "verse": 27,
            "text": "Dan masing-masing pun mengadap satu sama lain, sambil kata mengata dan cela mencela"
        },
        {
            "chapter": 37,
            "verse": 28,
            "text": "Pengikut-pengikut berkata (kepada ketuanya):\" Sesungguhnya kamu dahulu selalu datang menyekat kami (daripada beriman) dengan menggunakan kuasa kamu"
        },
        {
            "chapter": 37,
            "verse": 29,
            "text": "Ketua-ketuanya menjawab: \" (Tidak!) Bahkan kamulah sendiri tidak mahu menjadi orang-orang yang beriman"
        },
        {
            "chapter": 37,
            "verse": 30,
            "text": "Dan kami (selain daripada mengajak kamu (tidak mempunyai sebarang kuasa memerintah kamu, bahkan kamu sememangnya kaum yang melampaui batas)"
        },
        {
            "chapter": 37,
            "verse": 31,
            "text": "(Dengan keadaan diri kita yang sedemikian) maka tetaplah di atas kita janji seksa (yang dijanjikan) oleh Tuhan kita, bahawa kita semua tentu akan merasai (azab itu)"
        },
        {
            "chapter": 37,
            "verse": 32,
            "text": "(Dengan sebab ketentuan yang tersebut) maka kami pun mengajak kamu menjadi sesat, kerana sebenarnya kami adalah orang-orang sesat"
        },
        {
            "chapter": 37,
            "verse": 33,
            "text": "Maka sesungguhnya mereka semua pada hari itu, menderita azab bersama"
        },
        {
            "chapter": 37,
            "verse": 34,
            "text": "Sesungguhnya demikianlah Kami melakukan kepada orang-orang yang berdosa"
        },
        {
            "chapter": 37,
            "verse": 35,
            "text": "Sebenarnya mereka dahulu apabila dikatakan kepadanya;\" (ketahuilah, bahawa) tiada Tuhan yang sebenar-benarnya melainkan Allah\" - mereka bersikap takbur mengingkarinya"
        },
        {
            "chapter": 37,
            "verse": 36,
            "text": "Serta mereka berkata: \" Patutkah kami mesti meninggalkan tuhan-tuhan yang kami sembah, kerana mendengar ajakan seorang penyair gila"
        },
        {
            "chapter": 37,
            "verse": 37,
            "text": "(Tidak! Nabi Muhammad bukan penyair dan bukan pula seorang gila) bahkan ia telah membawa kebenaran (tauhid), dan mengesahkan kebenaran (tauhid) yang dibawa oleh Rasul-rasul (yang terdahulu daripadanya)"
        },
        {
            "chapter": 37,
            "verse": 38,
            "text": "Sesungguhnya kamu (wahai orang-orang musyrik) akan merasai azab seksa yang tidak terperi sakitnya"
        },
        {
            "chapter": 37,
            "verse": 39,
            "text": "Dan kamu tidak dibalas melainkan (dengan balasan yang sepadan) dengan apa yang kamu telah kerjakan"
        },
        {
            "chapter": 37,
            "verse": 40,
            "text": "Kecuali hamba-hamba Allah yang dibersihkan dari sebarang syirik"
        },
        {
            "chapter": 37,
            "verse": 41,
            "text": "Mereka itu beroleh limpah kurnia yang termaklum"
        },
        {
            "chapter": 37,
            "verse": 42,
            "text": "Iaitu buah-buahan (yang lazat), serta mereka mendapat penghormatan"
        },
        {
            "chapter": 37,
            "verse": 43,
            "text": "Di dalam syurga-syurga yang penuh melimpah dengan berjenis-jenis nikmat"
        },
        {
            "chapter": 37,
            "verse": 44,
            "text": "Mereka duduk berhadap-hadapan di atas pelamin-pelamin kebesaran"
        },
        {
            "chapter": 37,
            "verse": 45,
            "text": "Diedarkan kepada mereka piala yang berisi arak (yang diambil) dari sungainya yang mengalir"
        },
        {
            "chapter": 37,
            "verse": 46,
            "text": "Minuman itu putih bersih, lagi lazat rasanya, bagi orang-orang yang meminumnya"
        },
        {
            "chapter": 37,
            "verse": 47,
            "text": "Ia tidak mengandungi sesuatu yang membahayakan, dan tidak pula mereka mabuk kerana menikmatinya"
        },
        {
            "chapter": 37,
            "verse": 48,
            "text": "Sedang di sisi mereka ada pula bidadari-bidadari yang tidak menumpukan pandangannya melainkan kepada mereka, lagi yang amat indah luas matanya"
        },
        {
            "chapter": 37,
            "verse": 49,
            "text": "(Putih kekuning-kuningan) seolah-olah mereka telur (burung kasuari) yang tersimpan dengan sebaik-baiknya"
        },
        {
            "chapter": 37,
            "verse": 50,
            "text": "(Tinggalah penduduk Syurga itu menikmati kesenangan), lalu setengahnya mengadap yang lain, sambil berbincang dan bertanya-tanyaan"
        },
        {
            "chapter": 37,
            "verse": 51,
            "text": "Seorang di antaranya berkata: \" Sesungguhnya aku (di dunia) dahulu, ada seorang rakan (yang menempelak daku)"
        },
        {
            "chapter": 37,
            "verse": 52,
            "text": "katanya: Adakah engkau juga salah seorang dari golongan yang mengakui benarnya (kebangkitan orang-orang mati pada hari akhirat)"
        },
        {
            "chapter": 37,
            "verse": 53,
            "text": "Adakah sesudah kita mati dan menjadi tanah dan tulang, adakah kita akan (dihidupkan semula serta) dibalas apa yang telah kita lakukan"
        },
        {
            "chapter": 37,
            "verse": 54,
            "text": "(Setelah menceritakan perihal rakannya itu) ia berkata lagi: \" Adakah kamu hendak melihat (keadaan rakanku yang ingkar itu)"
        },
        {
            "chapter": 37,
            "verse": 55,
            "text": "Maka ia pun memandang (ke arah neraka), lalu dilihatnya rakannya itu berada ditengah-tengah neraka yang menjulang-julang"
        },
        {
            "chapter": 37,
            "verse": 56,
            "text": "Ia pun (menempelaknya dengan) berkata:\" Demi Allah! Nyaris-nyaris engkau menceburkan daku dalam kebinasaan"
        },
        {
            "chapter": 37,
            "verse": 57,
            "text": "Dan kalaulah tidak disebabkan nikmat pemberian Tuhanku (dengan hidayah petunjuk), nescaya akan menjadilah daku dari orang-orang yang dibawa hadir (untuk menerima balasan azab)"
        },
        {
            "chapter": 37,
            "verse": 58,
            "text": "(Kemudian ia berkata kepada rakan-rakanya yang sedang menikmati kesenangan di Syurga bersama): \" Bukankah kita (setelah mendapat nikmat-nikmat ini) tidak akan mati lagi"
        },
        {
            "chapter": 37,
            "verse": 59,
            "text": "Selain dari kematian kita yang dahulu, dan kita juga tidak akan terkena seksa"
        },
        {
            "chapter": 37,
            "verse": 60,
            "text": "Sesungguhnya (nikmat-nikmat kesenangan Syurga) yang demikian, ialah sebenar-benar pendapatan dan kemenangan yang besar"
        },
        {
            "chapter": 37,
            "verse": 61,
            "text": "Untuk memperoleh (kejayaan) yang seperti inilah hendaknya orang-orang yang beramal melakukan amal usahanya dengan bersungguh-sungguh (di dunia)"
        },
        {
            "chapter": 37,
            "verse": 62,
            "text": "Manakah yang lebih baik, limpah kurniaan yang termaklum itu atau pokok zaqqum"
        },
        {
            "chapter": 37,
            "verse": 63,
            "text": "Sesungguhnya Kami jadikan pokok zaqqum itu satu ujian bagi orang-orang yang zalim (di dunia dan azab seksa bagi mereka di akhirat)"
        },
        {
            "chapter": 37,
            "verse": 64,
            "text": "Sebenarnya ia sebatang pohon yang tumbuh di dasar neraka yang marak menjulang"
        },
        {
            "chapter": 37,
            "verse": 65,
            "text": "Buahnya seolah-olah kepala Syaitan-syaitan"
        },
        {
            "chapter": 37,
            "verse": 66,
            "text": "Maka sudah tentu mereka akan makan dari buahnya (sekalipun pahit dan busuk), sehingga mereka memenuhi perut darinya"
        },
        {
            "chapter": 37,
            "verse": 67,
            "text": "Kemudian, sesungguhnya mereka akan beroleh lagi - selain itu- satu minuman campuran dari air panas yang menggelegak"
        },
        {
            "chapter": 37,
            "verse": 68,
            "text": "Setelah (mereka dibawa minum) maka tempat kembali mereka tetaplah ke dalam neraka yang menjulang-julang"
        },
        {
            "chapter": 37,
            "verse": 69,
            "text": "Sebenarnya mereka telah mendapati datuk nenek mereka berada dalam kesesatan"
        },
        {
            "chapter": 37,
            "verse": 70,
            "text": "Lalu mereka terburu-buru menurut jejak langkah datuk neneknya"
        },
        {
            "chapter": 37,
            "verse": 71,
            "text": "Dan demi sesungguhnya, telah sesat juga - sebelum kaummu (wahai Muhammad) - kebanyakan kaum-kaum yang telah lalu"
        },
        {
            "chapter": 37,
            "verse": 72,
            "text": "Pada hal, demi sesungguhnya, Kami telahpun mengutus dalam kalangan kaum-kaum itu, Rasul-rasul pemberi amaran"
        },
        {
            "chapter": 37,
            "verse": 73,
            "text": "Maka lihatlah bagaimana kesudahan orang-orang (yang mendustakan Rasul-rasul Kami) setelah diberi amaran"
        },
        {
            "chapter": 37,
            "verse": 74,
            "text": "Kecuali hamba-hamba Allah yang dibersihkan dari sebarang syirik (maka mereka akan terselamat dan mendapat sebaik-baik balasan)"
        },
        {
            "chapter": 37,
            "verse": 75,
            "text": "Dan demi sesungguhnya, Nabi Nuh telah berdoa merayu kepada Kami (memohon pertolongan), maka Kami adalah sebaik-baik yang kabulkan doa permohonan"
        },
        {
            "chapter": 37,
            "verse": 76,
            "text": "Dan Kami telah selamatkan dia bersama-sama dengan keluarga dan pengikut-pengikutnya, dari kesusahan yang besar"
        },
        {
            "chapter": 37,
            "verse": 77,
            "text": "Dan Kami jadikan zuriat keturunannya sahaja orang-orang yang tinggal hidup (setelah Kami binasakan kaumnya yang ingkar)"
        },
        {
            "chapter": 37,
            "verse": 78,
            "text": "Dan Kami kekalkan baginya (nama yang harum) dalam kalangan orang-orang yang datang kemudian"
        },
        {
            "chapter": 37,
            "verse": 79,
            "text": "Salam sejahtera kepada Nabi Nuh dalam kalangan penduduk seluruh alam"
        },
        {
            "chapter": 37,
            "verse": 80,
            "text": "Demikianlah sebenarnya Kami membalas orang-orang yang berusaha mengerjakan amal-amal yang baik"
        },
        {
            "chapter": 37,
            "verse": 81,
            "text": "Sesungguhnya Nabi Nuh itu dari hamba-hamba Kami yang beriman"
        },
        {
            "chapter": 37,
            "verse": 82,
            "text": "Kemudian Kami tenggelamkan golongan yang lain (yang mendustakannya)"
        },
        {
            "chapter": 37,
            "verse": 83,
            "text": "Dan sesungguhnya di antara orang-orang yang menegakkan (ajaran yang dibawa oleh) Nabi Nuh ialah Nabi Ibrahim"
        },
        {
            "chapter": 37,
            "verse": 84,
            "text": "Ketika ia mematuhi perintah tuhannya dengan hati yang suci murni"
        },
        {
            "chapter": 37,
            "verse": 85,
            "text": "Ketika ia berkata kepada bapanya dan kaumnya: \" Apa yang kamu sembah"
        },
        {
            "chapter": 37,
            "verse": 86,
            "text": "Patutkah kamu menyembah tuhan-tuhan yang lain dari Allah, kerana kamu memutar belitkan kebenaran semata-mata (bukan kerana benarnya)"
        },
        {
            "chapter": 37,
            "verse": 87,
            "text": "Maka bagaimana fikiran kamu pula terhadap Allah Tuhan sekalian alam"
        },
        {
            "chapter": 37,
            "verse": 88,
            "text": "Kemudian ia memandang dengan satu renungan kepada bintang-bintang (yang bertaburan di langit)"
        },
        {
            "chapter": 37,
            "verse": 89,
            "text": "Lalu berkata: \"Sesungguhnya aku merasa sakit (tak dapat turut berhari raya sama)"
        },
        {
            "chapter": 37,
            "verse": 90,
            "text": "Setelah (mendengar kata-katanya) itu, mereka berpaling meninggalkan dia"
        },
        {
            "chapter": 37,
            "verse": 91,
            "text": "Lalu ia pergi kepada berhala-berhala mereka secara bersembunyi, serta ia bertanya (kepada berhala-berhala itu, secara mengejek-ejek): \"Mengapa kamu tidak makan"
        },
        {
            "chapter": 37,
            "verse": 92,
            "text": "Mengapa kamu tidak menjawab"
        },
        {
            "chapter": 37,
            "verse": 93,
            "text": "Lalu ia memukul berhala-berhala itu dengan tangan kanannya (sehingga pecah berketul-ketul)"
        },
        {
            "chapter": 37,
            "verse": 94,
            "text": "(Setelah kaumnya mengetahui hal itu) maka datanglah mereka beramai-ramai kepadanya"
        },
        {
            "chapter": 37,
            "verse": 95,
            "text": "(Bagi menjawab bantahan mereka), ia berkata: \"Patutkah kamu menyembah benda-benda yang kamu pahat"
        },
        {
            "chapter": 37,
            "verse": 96,
            "text": "Padahal Allah yang mencipta kamu dan benda-benda yang kamu buat itu"
        },
        {
            "chapter": 37,
            "verse": 97,
            "text": "(Setelah tak dapat berhujah lagi, ketua-ketua) mereka berkata: \"Binalah untuk Ibrahim sebuah tempat (untuk membakarnya), kemudian campakkan dia ke dalam api yang menjulang-julang itu"
        },
        {
            "chapter": 37,
            "verse": 98,
            "text": "Maka mereka (dengan perbuatan membakar Nabi Ibrahim itu) hendak melakukan angkara yang menyakitinya, lalu Kami jadikan mereka orang-orang yang terkebawah (yang tidak berjaya maksudnya)"
        },
        {
            "chapter": 37,
            "verse": 99,
            "text": "Dan Nabi Ibrahim pula berkata: \"Aku hendak (meninggalkan kamu) pergi kepada Tuhanku, Ia akan memimpinku (ke jalan yang benar)"
        },
        {
            "chapter": 37,
            "verse": 100,
            "text": "Wahai Tuhanku! Kurniakanlah kepadaku anak yang terhitung dari orang-orang yang soleh"
        },
        {
            "chapter": 37,
            "verse": 101,
            "text": "Lalu Kami berikan kepadanya berita yang mengembirakan, bahawa ia akan beroleh seorang anak yang penyabar"
        },
        {
            "chapter": 37,
            "verse": 102,
            "text": "Maka ketika anaknya itu sampai (ke peringkat umur yang membolehkan dia) berusaha bersama-sama dengannya, Nabi Ibrahim berkata: \"Wahai anak kesayanganku! Sesungguhnya aku melihat dalam mimpi bahawa aku akan menyembelihmu; maka fikirkanlah apa pendapatmu?\". Anaknya menjawab: \"Wahai ayah, jalankanlah apa yang diperintahkan kepadamu; Insya Allah, ayah akan mendapati daku dari orang-orang yang sabar"
        },
        {
            "chapter": 37,
            "verse": 103,
            "text": "Setelah keduanya berserah bulat-bulat (menjunjung perintah Allah itu), dan Nabi Ibrahim merebahkan anaknya dengan meletakkan iringan mukanya di atas tompok tanah, (Kami sifatkan Ibrahim - dengan kesungguhan azamnya itu telah menjalankan perintah Kami)"
        },
        {
            "chapter": 37,
            "verse": 104,
            "text": "Serta Kami menyerunya: \"Wahai Ibrahim"
        },
        {
            "chapter": 37,
            "verse": 105,
            "text": "Engkau telah menyempurnakan maksud mimpi yang engkau lihat itu\". Demikianlah sebenarnya Kami membalas orang-orang yang berusaha mengerjakan kebaikan"
        },
        {
            "chapter": 37,
            "verse": 106,
            "text": "Sesungguhnya perintah ini adalah satu ujian yang nyata"
        },
        {
            "chapter": 37,
            "verse": 107,
            "text": "Dan Kami tebus anaknya itu dengan seekor binatang sembelihan yang besar"
        },
        {
            "chapter": 37,
            "verse": 108,
            "text": "Dan Kami kekalkan baginya (nama yang harum) dalam kalangan orang-orang yang datang kemudian"
        },
        {
            "chapter": 37,
            "verse": 109,
            "text": "Salam sejahtera kepada Nabi Ibrahim"
        },
        {
            "chapter": 37,
            "verse": 110,
            "text": "Demikianlah Kami membalas orang-orang yang berusaha mengerjakan kebaikan"
        },
        {
            "chapter": 37,
            "verse": 111,
            "text": "Sesungguhnya Nabi Ibrahim itu dari hamba-hamba Kami yang beriman"
        },
        {
            "chapter": 37,
            "verse": 112,
            "text": "Dan Kami pula berikan kepadanya berita yang mengembirakan, bahawa ia akan beroleh (seorang anak): Ishak, yang akan menjadi Nabi, yang terhitung dari orang-orang yang soleh"
        },
        {
            "chapter": 37,
            "verse": 113,
            "text": "Dan Kami limpahi berkat kepadanya dan kepada (anaknya): Ishak; dan di antara zuriat keturunan keduanya ada yang mengerjakan kebaikan, dan ada pula yang berlaku zalim dengan nyata, terhadap dirinya sendiri"
        },
        {
            "chapter": 37,
            "verse": 114,
            "text": "Dan demi sesungguhnya! kami telah melimpahkan nikmat pemberian kepada Nabi Musa dan Nabi Harun"
        },
        {
            "chapter": 37,
            "verse": 115,
            "text": "Dan Kami selamatkan keduanya dan kaumnya dari kesusahan yang besar"
        },
        {
            "chapter": 37,
            "verse": 116,
            "text": "Dan Kami menolong mereka sehingga menjadilah mereka orang-orang yang berjaya mengalahkan (lawannya)"
        },
        {
            "chapter": 37,
            "verse": 117,
            "text": "Dan Kami berikan kepada keduanya Kitab Suci yang amat jelas keterangannya"
        },
        {
            "chapter": 37,
            "verse": 118,
            "text": "Dan Kami berikan hidayah petunjuk kepada keduanya ke jalan yang lurus"
        },
        {
            "chapter": 37,
            "verse": 119,
            "text": "Dan Kami kekalkan bagi keduanya (nama yang harum) dalam kalangan orang-orang yang datang kemudian"
        },
        {
            "chapter": 37,
            "verse": 120,
            "text": "Salam sejahtera kepada Nabi Musa dan Nabi Harun"
        },
        {
            "chapter": 37,
            "verse": 121,
            "text": "Demikianlah sebenarnya Kami membalas orang-orang yang berusaha mengerjakan kebaikan"
        },
        {
            "chapter": 37,
            "verse": 122,
            "text": "Sesungguhnya mereka berdua adalah dari hamba-hamba Kami yang beriman"
        },
        {
            "chapter": 37,
            "verse": 123,
            "text": "Dan sesungguhnya Nabi Ilyas adalah dari Rasul-rasul (Kami) yang diutus"
        },
        {
            "chapter": 37,
            "verse": 124,
            "text": "(Ingatkanlah peristiwa) ketika ia berkata kepada kaumnya: \"Hendaklah kamu mematuhi suruhan Allah dan menjauhi laranganNya"
        },
        {
            "chapter": 37,
            "verse": 125,
            "text": "Patutkah kamu menyembah berhala Ba'la, dan kamu meninggalkan (ibadat kepada) sebijak-bijak pencipta"
        },
        {
            "chapter": 37,
            "verse": 126,
            "text": "Iaitu Allah Tuhan kamu, dan Tuhan datuk nenek kamu yang telah lalu"
        },
        {
            "chapter": 37,
            "verse": 127,
            "text": "Maka mereka mendustakannya; akibatnya mereka tetap akan dibawa hadir (untuk diseksa)"
        },
        {
            "chapter": 37,
            "verse": 128,
            "text": "Kecuali hamba-hamba Allah yang dibersihkan dari sebarang syirik (maka mereka akan terselamat, dan mendapat sebaik-baik balasan)"
        },
        {
            "chapter": 37,
            "verse": 129,
            "text": "Dan Kami kekalkan bagi Nabi Ilyas (nama yang harum) dalam kalangan orang-orang yang datang kemudian"
        },
        {
            "chapter": 37,
            "verse": 130,
            "text": "Salam sejahtera kepada Nabi Ilyas"
        },
        {
            "chapter": 37,
            "verse": 131,
            "text": "Demikianlah sebenarnya Kami membalas orang-orang yang berusaha mengerjakan kebaikan"
        },
        {
            "chapter": 37,
            "verse": 132,
            "text": "Sesungguhnya Nabi Ilyas itu dari hamba-hamba Kami yang beriman"
        },
        {
            "chapter": 37,
            "verse": 133,
            "text": "Dan sesungguhnya Nabi Lut adalah dari Rasul-rasul (Kami) yang diutus"
        },
        {
            "chapter": 37,
            "verse": 134,
            "text": "(ingatkanlah peristiwa) ketika kami selamatkan dia dan keluarga serta pengikut-pengikutnya semuanya"
        },
        {
            "chapter": 37,
            "verse": 135,
            "text": "Kecuali seorang perempuan tua tertinggal dalam golongan yang dibinasakan"
        },
        {
            "chapter": 37,
            "verse": 136,
            "text": "Kemudian Kami hancurkan yang lain (dari pengikut-pengikut Nabi Lut)"
        },
        {
            "chapter": 37,
            "verse": 137,
            "text": "Dan sesungguhnya kamu (yang menentang Nabi Muhammad): berulang-alik (melalui bekas-bekas tempat tinggal) mereka, semasa kamu berada pada waktu pagi"
        },
        {
            "chapter": 37,
            "verse": 138,
            "text": "Dan juga pada waktu malam; maka mengapa kamu tidak mahu memikirkannya"
        },
        {
            "chapter": 37,
            "verse": 139,
            "text": "Dan sesungguhnya Nabi Yunus adalah dari Rasul-rasul (Kami) yang diutus"
        },
        {
            "chapter": 37,
            "verse": 140,
            "text": "(Ingatkanlah peristiwa) ketika ia melarikan diri ke kapal yang penuh sarat"
        },
        {
            "chapter": 37,
            "verse": 141,
            "text": "(Dengan satu keadaan yang memaksa) maka dia pun turut mengundi, lalu menjadilah ia dari orang-orang yang kalah yang digelunsurkan (ke laut)"
        },
        {
            "chapter": 37,
            "verse": 142,
            "text": "Setelah itu ia ditelan oleh ikan besar, sedang ia berhak ditempelak"
        },
        {
            "chapter": 37,
            "verse": 143,
            "text": "Maka kalaulah ia bukan dari orang-orang yang sentiasa mengingati Allah (dengan zikir dan tasbih)"
        },
        {
            "chapter": 37,
            "verse": 144,
            "text": "Tentulah ia akan tinggal di dalam perut ikan itu hingga ke hari manusia dibangkitkan keluar dari kubur"
        },
        {
            "chapter": 37,
            "verse": 145,
            "text": "Oleh itu Kami campakkan dia keluar (dari perut ikan) ke tanah yang tandus (di tepi pantai), sedang ia berkeadaan sakit"
        },
        {
            "chapter": 37,
            "verse": 146,
            "text": "Dan Kami tumbuhkan (untuk melindunginya) sebatang pokok yang berdaun lebar"
        },
        {
            "chapter": 37,
            "verse": 147,
            "text": "Dan (Nabi Yunus yang tersebut kisahnya itu) Kami utuskan kepada (kaumnya yang seramai) seratus ribu atau lebih"
        },
        {
            "chapter": 37,
            "verse": 148,
            "text": "(Setelah berlaku apa yang berlaku) maka mereka pun beriman, lalu Kami biarkan mereka menikmati kesenangan hidup hingga ke suatu masa (yang ditetapkan bagi masing-masing)"
        },
        {
            "chapter": 37,
            "verse": 149,
            "text": "(Oleh sebab ada di antara kaum musyrik Arab yang mendakwa bahawa malaikat itu anak-anak perempuan Allah) maka bertanyalah (wahai Muhammad) kepada mereka itu: Adilkah mereka membahagi untuk Tuhanmu anak-anak perempuan, dan untuk mereka anak-anak lelaki"
        },
        {
            "chapter": 37,
            "verse": 150,
            "text": "Atau adakah mereka hadir sendiri menyaksikan Kami mencipta malaikat-malaikat itu - perempuan"
        },
        {
            "chapter": 37,
            "verse": 151,
            "text": "Ketahuilah! Bahawa sesungguhnya, dengan sebab terpesongnya dari kebenaran, mereka berkata"
        },
        {
            "chapter": 37,
            "verse": 152,
            "text": "Allah beranak\"; sedang mereka, sesungguhnya adalah orang-orang yang berdusta"
        },
        {
            "chapter": 37,
            "verse": 153,
            "text": "(Patutkah kamu mendakwa bahawa Tuhan mempunyai anak, dan anak itu pula ialah anak-anak perempuan yang kamu tidak sukai?) Adakah Tuhan memilih serta mengutamakan anak-anak perempuan dari anak-anak lelaki (sedang kedua-dua jenis itu Dia lah yang menciptakannya)"
        },
        {
            "chapter": 37,
            "verse": 154,
            "text": "Apa sudah jadi kamu? Bagaimana kamu menetapkan hukum (yang terang-terang salahnya itu)"
        },
        {
            "chapter": 37,
            "verse": 155,
            "text": "Setelah ditegur, maka tidakkah kamu mahu berusaha mengingatkan (bahawa Allah mustahil bagiNya anak-pinak)"
        },
        {
            "chapter": 37,
            "verse": 156,
            "text": "Atau adakah kamu mempunyai sebarang bukti yang nyata (menerangkan bahawa malaikat itu anak-anak perempuan Allah)"
        },
        {
            "chapter": 37,
            "verse": 157,
            "text": "(Kiranya ada) maka bawalah kitab kamu (yang menerangkan demikian), jika betul kamu orang-orang yang benar"
        },
        {
            "chapter": 37,
            "verse": 158,
            "text": "(Mereka telah mengatakan perkara yang mustahil) serta mengadakan pertalian kerabat di antara Allah dan malaikat, padahal demi sesungguhnya malaikat itu sedia mengetahui bahawa sebenarnya orang-orang yang melakukan demikian akan dibawa hadir (ke dalam azab pada hari akhirat)"
        },
        {
            "chapter": 37,
            "verse": 159,
            "text": "Maha Suci Allah dari apa yang mereka katakan itu"
        },
        {
            "chapter": 37,
            "verse": 160,
            "text": "Kecuali hamba-hamba Allah yang dibersihkan dari sebarang syirik, (maka mereka akan terselamat, dan akan mendapat sebaik-baik balasan)"
        },
        {
            "chapter": 37,
            "verse": 161,
            "text": "Maka sebenarnya kamu (wahai orang-orang musyrik), dan apa yang kamu sembah itu"
        },
        {
            "chapter": 37,
            "verse": 162,
            "text": "Tidak akan dapat merosakkan perhubungan seseorang dengan Tuhannya"
        },
        {
            "chapter": 37,
            "verse": 163,
            "text": "kecuali orang-orang yang telah ditetapkan bahawa dia akan dibakar di dalam neraka yang menjulang-julang"
        },
        {
            "chapter": 37,
            "verse": 164,
            "text": "(Malaikat pula menegaskan pendirian mereka dengan berkata): \"Dan tiada sesiapapun dari kalangan kami melainkan ada baginya darjat kedudukan yang tertentu (dalam menyempurnakan tugasnya)"
        },
        {
            "chapter": 37,
            "verse": 165,
            "text": "Dan sesungguhnya kamilah yang sentiasa berbaris (menjunjung perintah dan beribadat)"
        },
        {
            "chapter": 37,
            "verse": 166,
            "text": "Dan sesungguhnya kamilah yang sentiasa bertasbih (mensucikan Allah dari sebarang sifat kekurangan)"
        },
        {
            "chapter": 37,
            "verse": 167,
            "text": "Dan sebenarnya mereka (yang musyrik) itu dahulu pernah berkata"
        },
        {
            "chapter": 37,
            "verse": 168,
            "text": "Kalaulah ada di sisi kami Kitab Suci dari (bawaan Rasul-rasul) yang telah lalu"
        },
        {
            "chapter": 37,
            "verse": 169,
            "text": "Tentulah kami akan menjadi hamba-hamba Allah yang dibersihkan dari sebarang syirik"
        },
        {
            "chapter": 37,
            "verse": 170,
            "text": "(Setelah Al-Quran diturunkan kepada mereka) mereka mengingkarinya; oleh itu mereka akan mengetahui kelak (akibat kekufurannya)"
        },
        {
            "chapter": 37,
            "verse": 171,
            "text": "Dan demi sesungguhnya! Telah ada semenjak dahulu lagi, ketetapan Kami, bagi hamba-hamba Kami yang diutus menjadi Rasul"
        },
        {
            "chapter": 37,
            "verse": 172,
            "text": "Bahawa sesungguhnya merekalah orang-orang yang diberikan pertolongan mencapai kemenangan"
        },
        {
            "chapter": 37,
            "verse": 173,
            "text": "Dan bahawasanya tentera Kami (pengikut-pengikut Rasul), merekalah orang-orang yang mengalahkan (golongan yang menentang kebenaran)"
        },
        {
            "chapter": 37,
            "verse": 174,
            "text": "Oleh itu berpalinglah (wahai Muhammad) dari mereka, (jangan hiraukan celaan mereka serta bersabarlah) hingga ke suatu masa"
        },
        {
            "chapter": 37,
            "verse": 175,
            "text": "Dan lihat (apa yang akan menimpa) mereka; tidak lama kemudian mereka akan melihat (kemenangan yang telah Kami tetapkan untukmu)"
        },
        {
            "chapter": 37,
            "verse": 176,
            "text": "Maka tidaklah patut mereka meminta disegerakan azab (yang telah ditetapkan oleh) Kami"
        },
        {
            "chapter": 37,
            "verse": 177,
            "text": "Kerana apabila azab itu turun dalam daerah dan kawasan mereka, sudah tentu buruklah hari orang-orang yang tidak mengindahkan amaran yang telah diberikan"
        },
        {
            "chapter": 37,
            "verse": 178,
            "text": "Dan berpalinglah (wahai Muhammad) dari mereka, (jangan hiraukan celaan mereka serta bersabarlah) hingga ke suatu masa"
        },
        {
            "chapter": 37,
            "verse": 179,
            "text": "Dan lihatlah (apa yang akan jadi); tidak lama kemudian, mereka pun akan melihat juga"
        },
        {
            "chapter": 37,
            "verse": 180,
            "text": "Akuilah kesucian Tuhanmu, - Tuhan yang mempunyai keagungan dan kekuasaan, - dari apa yang mereka katakan"
        },
        {
            "chapter": 37,
            "verse": 181,
            "text": "Dan (ucaplah) salam sejahtera kepada sekalian Rasul"
        },
        {
            "chapter": 37,
            "verse": 182,
            "text": "Serta (ingatlah bahawa) segala puji tertentu bagi Allah, Tuhan yang memelihara dan mentadbirkan seluruh alam"
        },
        {
            "chapter": 38,
            "verse": 1,
            "text": "Saad; demi Al-Quran yang mempunyai kemuliaan serta mengandungi peringatan dan pengajaran"
        },
        {
            "chapter": 38,
            "verse": 2,
            "text": "(Orang-orang yang mengingkari kerasulanmu - wahai Muhammad - tidak berdasarkan kebenaran) bahkan mereka yang kafir itu bersifat sombong angkuh dan suka menentang kebenaran"
        },
        {
            "chapter": 38,
            "verse": 3,
            "text": "(Tidakkah mereka menyedari) berapa banyak umat-umat (yang ingkar) yang terdahulu dari mereka, Kami binasakan? Lalu mereka meminta pertolongan, padahal saat itu bukanlah saat meminta pertolongan melepaskan diri dari azab"
        },
        {
            "chapter": 38,
            "verse": 4,
            "text": "Dan mereka (yang mengingkari kerasulan Nabi Muhammad itu) merasa hairan, bahawa mereka didatangi oleh seorang Rasul pemberi amaran, dari kalangan mereka sendiri. Dan mereka yang kafir itu berkata: \"Orang ini adalah seorang ahli sihir, lagi pendusta"
        },
        {
            "chapter": 38,
            "verse": 5,
            "text": "Patutkah ia menafikan tuhan-tuhan yang berbilang itu dengan mengatakan: Tuhan hanya Satu? Sesungguhnya ini adalah satu perkara yang menakjubkan"
        },
        {
            "chapter": 38,
            "verse": 6,
            "text": "Dan (ketika itu) keluarlah ketua-ketua dari kalangan mereka (memberi peransang dengan berkata): \"Jalan terus (menurut cara penyembahan datuk nenek kamu) dan tetap tekunlah menyembah tuhan-tuhan kamu. Sebenarnya sikap ini adalah satu perkara yang amat dikehendaki"
        },
        {
            "chapter": 38,
            "verse": 7,
            "text": "Kami tidak pernah mendengar tentang (soal mengesakan Tuhan) itu dalam ugama yang terakhir; perkara ini tidak lain hanyalah rekaan dan dusta semata-mata"
        },
        {
            "chapter": 38,
            "verse": 8,
            "text": "(Mereka berkata lagi): Patutkah wahyu peringatan itu diturunkan kepada Muhammad (padahal orang-orang yang lebih layak ada) di antara kita?\" (Mereka bukan sahaja ingkarkan kelayakan Nabi Muhammad menerima wahyu) bahkan mereka berada dalam keraguan tentang peringatan yang Aku wahyukan (kepada Nabi Muhammad) itu, bahkan mereka belum lagi merasai azab"
        },
        {
            "chapter": 38,
            "verse": 9,
            "text": "Adakah di sisi mereka perbendaharaan rahmat Tuhanmu Yang Maha Kuasa, lagi Yang Maha Melimpah pemberianNya"
        },
        {
            "chapter": 38,
            "verse": 10,
            "text": "Atau adakah mereka menguasai langit dan bumi serta segala yang ada di antara keduanya?. (Kalau ada kekuasaan yang demikian) maka biarlah mereka naik mendaki langit menurut jalan-jalan yang membawa mereka ke situ (untuk mentadbirkan seluruh alam)"
        },
        {
            "chapter": 38,
            "verse": 11,
            "text": "(Sebenarnya mereka hanyalah) satu pasukan tentera dari kumpulan-kumpulan (yang menentang kebenaran), yang pada suatu masa kelak tetap akan dikalahkan"
        },
        {
            "chapter": 38,
            "verse": 12,
            "text": "Sebelum mereka itu, kaum Nabi Nuh, dan Aad (kaum Nabi Hud), serta Firaun yang mempunyai kerajaan yang kuat, telah juga mendustakan Rasul masing-masing"
        },
        {
            "chapter": 38,
            "verse": 13,
            "text": "Dan juga Thamud (kaum Nabi Soleh), dan kaum Nabi Lut, serta penduduk Aikah; merekalah kumpulan-kumpulan (yang menentang kebenaran)"
        },
        {
            "chapter": 38,
            "verse": 14,
            "text": "Tidak ada satupun dari kaum-kaum yang tersebut, melainkan telah mendustakan Rasul-rasul; maka berhaklah mereka ditimpa azab"
        },
        {
            "chapter": 38,
            "verse": 15,
            "text": "Dan orang-orang ini (yang menentang Nabi Muhammad), tidak menunggu melainkan satu jeritan suara yang tidak akan berulang lagi"
        },
        {
            "chapter": 38,
            "verse": 16,
            "text": "Dan mereka pula berkata (secara mengejek-ejek): \" Wahai Tuhan kami! Segerakanlah azab yang ditetapkan untuk kami, sebelum datangnya hari hitungan amal (yang dikatakan oleh Muhammad itu)"
        },
        {
            "chapter": 38,
            "verse": 17,
            "text": "Bersabarlah (wahai Muhammad) terhadap apa sahaja yang mereka katakan, dan ingatlah akan hamba Kami Nabi Daud, yang mempunyai kekuatan (dalam pegangan ugamanya); sesungguhnya ia adalah sentiasa rujuk kembali (kepada Kami dengan bersabar mematuhi perintah Kami)"
        },
        {
            "chapter": 38,
            "verse": 18,
            "text": "Sesungguhnya Kami telah mudahkan gunung-ganang turut bertasbih memuji Kami bersama-sama dengannya; pada waktu petang dan ketika terbit matahari"
        },
        {
            "chapter": 38,
            "verse": 19,
            "text": "Dan (Kami mudahkan juga) unggas turut berhimpun (untuk bertasbih memuji Kami bersama-sama dengannya); tiap-tiap satunya mengulangi tasbih masing-masing menurutnya"
        },
        {
            "chapter": 38,
            "verse": 20,
            "text": "Dan Kami kuatkan kerajaannya, serta Kami kurniakan kepadanya hikmah kebijaksanaan dan kepitahan berkata-kata (dalam menjalankan hukum dan menjatuhkan hukuman)"
        },
        {
            "chapter": 38,
            "verse": 21,
            "text": "Dan sudahkah sampai kepadamu (wahai Muhammad) berita (perbicaraan dua) orang yang berselisihan? Ketika mereka memanjat tembok tempat ibadat"
        },
        {
            "chapter": 38,
            "verse": 22,
            "text": "Iaitu ketika mereka masuk kepada Nabi Daud, lalu ia terkejut melihat mereka; mereka berkata kepadanya: \" Janganlah takut, (kami ini) adalah dua orang yang berselisihan, salah seorang dari kami telah berlaku zalim kepada yang lain; oleh itu hukumkanlah di antara kami dengan adil, dan janganlah melampaui (batas keadilan), serta pimpinlah kami ke jalan yang lurus"
        },
        {
            "chapter": 38,
            "verse": 23,
            "text": "Sebenarnya orang ini ialah (seorang sahabat sebagai) saudaraku; ia mempunyai sembilan puluh sembilan ekor kambing betina dan aku mempunyai seekor sahaja; dalam pada itu ia (mendesakku dengan) berkata: ' Serahkanlah yang seekor itu kepadaku ', dan dia telah mengalahkan daku dalam merundingkan perkara itu"
        },
        {
            "chapter": 38,
            "verse": 24,
            "text": "Nabi Daud berkata: \" Sesungguhnya ia telah berlaku zalim kepadamu dengan meminta kambingmu itu (sebagai tambahan) kepada kambing-kambingnya; dan sesungguhnya kebanyakan dari orang-orang yang bergaul dan berhubungan (dalam berbagai-bagai lapangan hidup), setengahnya berlaku zalim kepada setengahnya yang lain, kecuali orang-orang yang beriman dan beramal soleh; sedang mereka amatlah sedikit!\" Dan Nabi Daud (setelah berfikir sejurus), mengetahui sebenarnya Kami telah mengujinya (dengan peristiwa itu), lalu ia memohon ampun kepada Tuhannya sambil merebahkan dirinya sujud, serta ia rujuk kembali (bertaubat)"
        },
        {
            "chapter": 38,
            "verse": 25,
            "text": "Maka Kami ampunkan kesalahannya itu; dan sesungguhnya ia mempunyai kedudukan yang dekat di sisi Kami serta tempat kembali yang sebaik-baiknya (pada hari akhirat kelak)"
        },
        {
            "chapter": 38,
            "verse": 26,
            "text": "Wahai Daud, sesungguhnya Kami telah menjadikanmu khalifah di bumi, maka jalankanlah hukum di antara manusia dengan (hukum syariat) yang benar (yang diwahyukan kepadamu); dan janganlah engkau menurut hawa nafsu, kerana yang demikian itu akan menyesatkanmu dari jalan Allah. Sesungguhnya orang-orang yang sesat dari jalan Allah, akan beroleh azab yang berat pada hari hitungan amal, disebabkan mereka melupakan (jalan Allah) itu"
        },
        {
            "chapter": 38,
            "verse": 27,
            "text": "Dan tiadalah Kami menciptakan langit dan bumi serta segala yang ada di antara keduanya sebagai ciptaan yang tidak mengandungi hikmah dan keadilan; yang demikian adalah sangkaan orang-orang yang kafir! Maka kecelakaanlah bagi orang-orang yang kafir itu dari azab neraka"
        },
        {
            "chapter": 38,
            "verse": 28,
            "text": "Patutkah Kami jadikan orang-orang yang beriman dan beramal soleh itu sama seperti orang-orang yang melakukan kerosakan di muka bumi? Atau patutkah Kami jadikan orang-orang yang bertaqwa sama seperti orang-orang yang berdosa"
        },
        {
            "chapter": 38,
            "verse": 29,
            "text": "(Al-Quran ini) sebuah Kitab yang Kami turunkan kepadamu (dan umatmu wahai Muhammad), -Kitab yang banyak faedah-faedah dan manfaatnya, untuk mereka memahami dengan teliti kandungan ayat-ayatnya, dan untuk orang-orang yang berakal sempurna beringat mengambil iktibar"
        },
        {
            "chapter": 38,
            "verse": 30,
            "text": "Dan Kami telah kurniakan kepada Nabi Daud (seorang anak bernama) Sulaiman ia adalah sebaik-baik hamba (yang kuat beribadat), lagi sentiasa rujuk kembali (bertaubat)"
        },
        {
            "chapter": 38,
            "verse": 31,
            "text": "(Ingatkanlah peristiwa) ketika Nabi Sulaiman ditunjukkan kepadanya pada suatu petang, satu kumpulan kuda yang terpuji keadaannya semasa berdiri, lagi yang tangkas semasa berlari"
        },
        {
            "chapter": 38,
            "verse": 32,
            "text": "(Kerana lekanya dengan pertunjukan itu) maka Nabi Sulaiman berkata: \" Sesungguhnya aku telah mengutamakan kesukaanku kepada (kuda pembawa) kebaikan lebih daripada mengingati (ibadatku kepada) Tuhanku, sehingga (matahari) melindungi dirinya dengan tirai malam"
        },
        {
            "chapter": 38,
            "verse": 33,
            "text": "(Kemudian Nabi Sulaiman berkata kepada orang-orangnya): \" Bawa balik kuda itu kepadaku\"; maka ia pun tampil menyapu betis dan leher kuda itu (seekor demi seekor)"
        },
        {
            "chapter": 38,
            "verse": 34,
            "text": "Dan demi sesungguhnya! Kami telah menguji Nabi Sulaiman (dengan satu kejadian), dan Kami letakkan di atas takhta kebesarannya satu jasad (yang tidak cukup sifatnya) kemudian ia kembali (merayu kepada Kami)"
        },
        {
            "chapter": 38,
            "verse": 35,
            "text": "Katanya: \" Wahai Tuhanku! Ampunkanlah kesilapanku, dan kurniakanlah kepadaku sebuah kerajaan (yang tidak ada taranya dan) yang tidak akan ada pada sesiapapun kemudian daripadaku; sesungguhnya Engkaulah yang sentiasa Melimpah kurniaNya"
        },
        {
            "chapter": 38,
            "verse": 36,
            "text": "Maka (Kami kabulkan permohonannya lalu) Kami mudahkan baginya menggunakan angin yang bertiup perlahan-lahan menurut kemahuannya, ke arah mana sahaja yang hendaK ditujunya"
        },
        {
            "chapter": 38,
            "verse": 37,
            "text": "Dan (Kami mudahkan baginya memerintah) Jin Syaitan; (ia memerintah) golongan-golongan yang pandai mendirikan bangunan, dan yang menjadi penyelam (bagi menjalankan kerja masing-masing)"
        },
        {
            "chapter": 38,
            "verse": 38,
            "text": "Dan Jin-jin Syaitan yang lain dipasung dalam rantai-rantai belenggu"
        },
        {
            "chapter": 38,
            "verse": 39,
            "text": "(Serta Kami katakan kepadanya): \" Inilah pemberian Kami (kepadamu), maka berikanlah (kepada sesiapa yang engkau suka), atau tahankanlah pemberian itu; (terserahlah kepadamu) dengan tidak ada sebarang hitungan (untuk menyalahkanmu)"
        },
        {
            "chapter": 38,
            "verse": 40,
            "text": "Dan sesungguhnya ia mempunyai kedudukan yang dekat lagi mulia di sisi Kami, serta tempat kembali yang sebaik-baiknya (pada hari akhirat kelak)"
        },
        {
            "chapter": 38,
            "verse": 41,
            "text": "Dan (ingatkanlah peristiwa) hamba Kami: Nabi Ayub ketika ia berdoa merayu kepada Tuhannya dengan berkata: \" Sesungguhnya aku diganggu oleh Syaitan dengan (hasutannya semasa aku ditimpa) kesusahan dan azab seksa (penyakit)"
        },
        {
            "chapter": 38,
            "verse": 42,
            "text": "(Maka Kami kabulkan permohonannya serta Kami perintahkan kepadanya): \" Hentakkanlah (bumi) dengan kakimu \" (setelah ia melakukannya maka terpancarlah air, lalu Kami berfirman kepadanya): \" Ini ialah air sejuk untuk mandi dan untuk minum (bagi menyembuhkan penyakitmu zahir dan batin)"
        },
        {
            "chapter": 38,
            "verse": 43,
            "text": "Dan Kami kurniakan (lagi) kepadanya - keluarganya, dengan sekali ganda ramainya, sebagai satu rahmat dari Kami dan sebagai satu peringatan bagi orang-orang yang berakal sempurna (supaya mereka juga bersikap sabar semasa ditimpa malang)"
        },
        {
            "chapter": 38,
            "verse": 44,
            "text": "Dan (Kami perintahkan lagi kepadanya): \" Ambilah dengan tanganmu seikat jerami kemudian pukulah (isterimu) dengannya; dan janganlah engkau merosakkan sumpahmu itu \". Sesungguhnya Kami mendapati Nabi Ayub itu seorang yang sabar; ia adalah sebaik-baik hamba; sesungguhnya ia sentiasa rujuk kembali (kepada Kami dengan ibadatnya)"
        },
        {
            "chapter": 38,
            "verse": 45,
            "text": "Dan (ingatkanlah peristiwa) hamba-hamba Kami: Nabi Ibrahim dan Nabi Ishak serta Nabi Yaakub, yang mempunyai kekuatan (melaksanakan taat setianya) dan pandangan yang mendalam (memahami ugamanya)"
        },
        {
            "chapter": 38,
            "verse": 46,
            "text": "Sesungguhnya Kami telah jadikan mereka suci bersih dengan sebab satu sifat mereka yang murni, iaitu sifat sentiasa memperingati negeri akhirat"
        },
        {
            "chapter": 38,
            "verse": 47,
            "text": "Dan sesungguhnya mereka di sisi Kami adalah dari orang-orang pilihan yang sebaik-baiknya"
        },
        {
            "chapter": 38,
            "verse": 48,
            "text": "Dan (ingatkanlah peristiwa) Nabi lsmail, dan Nabi Alyasak, serta Nabi Zulkifli; dan mereka masing-masing adalah dari orang-orang yang sebaik-baiknya"
        },
        {
            "chapter": 38,
            "verse": 49,
            "text": "(Segala sifat-sifat yang mulia) ini, adalah menjadi sebutan penghormatan (bagi mereka). Dan sesungguhnya bagi orang-orang yang bertaqwa, disediakan tempat kembali yang sebaik-baiknya (pada hari akhirat kelak)"
        },
        {
            "chapter": 38,
            "verse": 50,
            "text": "Iaitu beberapa buah Syurga tempat penginapan yang kekal, yang terbuka pintu-pintunya untuk mereka"
        },
        {
            "chapter": 38,
            "verse": 51,
            "text": "(Mereka akan bersukaria) dalam Syurga itu sambil berbaring (di atas pelamin); mereka meminta di situ buah-buahan dan minuman yang berbagai jenisnya dan rasa kelazatannya"
        },
        {
            "chapter": 38,
            "verse": 52,
            "text": "Dan di sisi mereka pula bidadari-bidadari yang pandangannya tertumpu (kepada mereka semata-mata), lagi yang sebaya umurnya"
        },
        {
            "chapter": 38,
            "verse": 53,
            "text": "Inilah dia balasan yang dijanjikan kepada kamu setelah selesai hitungan amal"
        },
        {
            "chapter": 38,
            "verse": 54,
            "text": "Sesungguhnya ini ialah pemberian Kami kepada kamu, pemberian yang tidak akan habis-habis"
        },
        {
            "chapter": 38,
            "verse": 55,
            "text": "Nikmat-nikmat ini (adalah untuk orang-orang yang bertaqwa). Dan Bahawa sesungguhnya bagi orang-orang yang zalim (dengan kekufuran atau kederhakaannya) seburuk-buruk tempat kembali"
        },
        {
            "chapter": 38,
            "verse": 56,
            "text": "Iaitu neraka Jahannam yang mereka akan menderita bakarannya; maka seburuk-buruk tempat menetap ialah neraka Jahannam"
        },
        {
            "chapter": 38,
            "verse": 57,
            "text": "Ini sejenis azab seksa, maka hendaklah mereka merasainya, air panas yang menggelegak dan air danur yang mengalir (untuk minuman mereka)"
        },
        {
            "chapter": 38,
            "verse": 58,
            "text": "Dan azab seksa yang lain, yang serupa buruknya dan dahsyatnya adalah berbagai jenis lagi"
        },
        {
            "chapter": 38,
            "verse": 59,
            "text": "(Penjaga neraka berkata kepada ketua-ketua golongan kafir dan penderhaka itu): \" Ini ialah serombongan (orang-orang kamu) yang masuk berasak-asak bersama-sama kamu \". (Ketua-ketua itu berkata): \" Mereka tidak perlu dialu-alukan, kerana sesungguhnya mereka pun akan menderita bakaran neraka"
        },
        {
            "chapter": 38,
            "verse": 60,
            "text": "pengikut-pengikut mereka menjawab: \" Bahkan kamulah yang tidak perlu dialu-alukan, kerana kamulah yang membawa azab sengsara ini kepada kami, maka amatlah buruknya neraka ini sebagai tempat penetapan"
        },
        {
            "chapter": 38,
            "verse": 61,
            "text": "Mereka berkata lagi: \" Wahai Tuhan kami! Sesiapa yang membawa azab ini kepada kami, maka tambahilah dia azab seksa berlipat ganda di dalam neraka"
        },
        {
            "chapter": 38,
            "verse": 62,
            "text": "Dan penduduk neraka itu tetap akan bertanya sesama sendiri: \" Mengapa kita tidak melihat orang-orang yang dahulu kita kirakan mereka sebagai orang-orang jahat (lagi hina)"
        },
        {
            "chapter": 38,
            "verse": 63,
            "text": "Adakah kita sahaja jadikan mereka ejek-ejekan (sedang mereka orang-orang yang benar)? Atau mata kita tidak dapat melihat mereka"
        },
        {
            "chapter": 38,
            "verse": 64,
            "text": "Sesungguhnya (segala yang diterangkan) itu adalah benar iaitu perbalahan dan cercaan penduduk neraka sesama sendiri"
        },
        {
            "chapter": 38,
            "verse": 65,
            "text": "Katakanlah (wahai Muhammad): \" Sesungguhnya aku hanyalah seorang Rasul pemberi amaran, dan tidak ada sama sekali tuhan yang sebenar melainkan Allah Yang Maha Esa, lagi Yang kekuasaanNya mengatasi segala-galanya"
        },
        {
            "chapter": 38,
            "verse": 66,
            "text": "Tuhan (yang mencipta serta mentadbirkan) langit dan bumi dan segala yang ada di antara keduanya; Yang Maha Kuasa, lagi Yang sentiasa Mengampuni (dosa hamba-hambaNya)"
        },
        {
            "chapter": 38,
            "verse": 67,
            "text": "Katakanlah lagi: \" Apa yang aku terangkan itu (tentang keesaan Allah dan kebenaran kerasulanku) adalah berita penting yang amat besar (faedahnya)"
        },
        {
            "chapter": 38,
            "verse": 68,
            "text": "Yang kamu terus mengingkarinya"
        },
        {
            "chapter": 38,
            "verse": 69,
            "text": "Tiadalah bagiku sebarang pengetahuan tentang penduduk alam yang tinggi (malaikat), semasa mereka bersoal jawab (mengenai Nabi Adam-kalaulah tidak diwahyukan kepadaku)"
        },
        {
            "chapter": 38,
            "verse": 70,
            "text": "Tiadalah diwahyukan kepadaku melainkan kerana sesungguhnya aku seorang Rasul pemberi amaran yang jelas nyata (bukan seorang pembohong, atau ahli sihir, atau gila)"
        },
        {
            "chapter": 38,
            "verse": 71,
            "text": "(Ingatkanlah peristiwa) ketika Tuhanmu berfirman kepada malaikat: \" Sesungguhnya Aku hendak menciptakan manusia - Adam dari tanah"
        },
        {
            "chapter": 38,
            "verse": 72,
            "text": "Kemudian apabila Aku sempurnakan kejadiannya, serta Aku tiupkan padanya roh dari (ciptaan) Ku, maka hendaklah kamu sujud kepadanya"
        },
        {
            "chapter": 38,
            "verse": 73,
            "text": "(Setelah selesai kejadian Adam) maka sujudlah sekalian malaikat, semuanya sekali"
        },
        {
            "chapter": 38,
            "verse": 74,
            "text": "Melainkan Iblis; ia berlaku sombong takbur (mengingkarinya) serta menjadilah ia dari golongan yang kafir"
        },
        {
            "chapter": 38,
            "verse": 75,
            "text": "Allah berfirman: \" Hai lblis! Apa yang menghalangmu daripada turut sujud kepada (Adam) yang Aku telah ciptakan dengan kekuasaanKu? Adakah engkau berlaku sombong takbur, ataupun engkau dari golongan yang tertinggi"
        },
        {
            "chapter": 38,
            "verse": 76,
            "text": "Iblis menjawab: \" Aku lebih baik daripadanya; Engkau (wahai Tuhanku) ciptakan daku dari api, sedang dia Engkau ciptakan dari tanah"
        },
        {
            "chapter": 38,
            "verse": 77,
            "text": "Allah berfirman: \" Kalau demikian, keluarlah engkau daripadanya, kerana sesungguhnya engkau adalah makhluk yang diusir"
        },
        {
            "chapter": 38,
            "verse": 78,
            "text": "Dan sesungguhnya engkau ditimpa laknatku terus menerus hingga ke hari kiamat"
        },
        {
            "chapter": 38,
            "verse": 79,
            "text": "Iblis berkata: \" Wahai Tuhanku! Jika demikian, berilah tempoh kepadaku hingga ke hari mereka dibangkitkan (hari kiamat)"
        },
        {
            "chapter": 38,
            "verse": 80,
            "text": "Allah berfirman: \" Dengan permohonanmu itu, maka sesungguhnya engkau dari golongan yang diberi tempoh"
        },
        {
            "chapter": 38,
            "verse": 81,
            "text": "Hingga ke hari masa yang termaklum"
        },
        {
            "chapter": 38,
            "verse": 82,
            "text": "Iblis berkata: \" Demi kekuasaanmu (wahai Tuhanku), aku akan menyesatkan mereka semuanya"
        },
        {
            "chapter": 38,
            "verse": 83,
            "text": "Kecuali hamba-hambaMu di antara zuriat-zuriat Adam itu yang dibersihkan dari sebarang kederhakaan dan penyelewengan"
        },
        {
            "chapter": 38,
            "verse": 84,
            "text": "Allah berfirman: \" Maka Akulah Tuhan Yang Sebenar-benarnya, dan hanya perkara yang benar Aku firmankan"
        },
        {
            "chapter": 38,
            "verse": 85,
            "text": "Demi sesungguhnya! Aku akan memenuhi neraka Jahannam dengan jenismu dan dengan orang-orang yang menurutmu di antara zuriat-zuriat Adam (yang derhaka) semuanya"
        },
        {
            "chapter": 38,
            "verse": 86,
            "text": "Katakanlah (wahai Muhammad): \" Aku tidak meminta kepada kamu sebarang bayaran kerana menyampaikan ajaran Al-Quran ini, dan bukanlah aku dari orang-orang yang mengada-ngada"
        },
        {
            "chapter": 38,
            "verse": 87,
            "text": "Al-Quran tidak lain hanyalah peringatan bagi penduduk seluruh alam"
        },
        {
            "chapter": 38,
            "verse": 88,
            "text": "Dan demi sesungguhnya, kamu akan mengetahui kabenaran perkara-perkara yang diterangkannya, tidak lama lagi"
        },
        {
            "chapter": 39,
            "verse": 1,
            "text": "Turunnya Kitab Al-Quran ini dari Allah, Yang Maha Kuasa, lagi Maha Bijaksana"
        },
        {
            "chapter": 39,
            "verse": 2,
            "text": "Sesungguhnya Kami menurunkan Al-Quran ini kepadamu (wahai Muhammad) dengan membawa kebenaran; oleh itu hendaklah engkau menyembah Allah dengan mengikhlaskan segala ibadat dan bawaanmu kepadaNya"
        },
        {
            "chapter": 39,
            "verse": 3,
            "text": "Ingatlah! (Hak yang wajib dipersembahkan) kepada Allah ialah segala ibadat dan bawaan yang suci bersih (dari segala rupa syirik). Dan orang-orang musyrik yang mengambil selain dari Allah untuk menjadi pelindung dan penolong (sambil berkata): \"Kami tidak menyembah atau memujanya melainkan supaya mereka mendampingkan kami kepada Allah sehampir-hampirnya\", - sesungguhnya Allah akan menghukum di antara mereka (dengan orang-orang yang tidak melakukan syirik) tentang apa yang mereka berselisihan padanya. Sesungguhnya Allah tidak memberi hidayah petunjuk kepada orang-orang yang tetap berdusta (mengatakan yang bukan-bukan), lagi sentiasa kufur (dengan melakukan syirik)"
        },
        {
            "chapter": 39,
            "verse": 4,
            "text": "Kalaulah Allah hendak mempunyai anak, tentulah Ia memilih mana-mana yang dikehendakiNya dari makhluk-makhluk yang diciptakanNya; Maha Sucilah Ia (dari menghendaki yang demikian). Dia lah Allah, Yang Maha Esa, lagi Yang Mengatasi kekuasaanNya segala-galanya"
        },
        {
            "chapter": 39,
            "verse": 5,
            "text": "Ia menciptakan langit dan bumi dengan ada faedah dan gunanya yang sebenar; Ia pula menjadikan malam melingkari siang (dengan gelapnya), dan menjadikan siang melingkari malam (dengan cahayanya); dan Ia menjadikan matahari dan bulan beredar menurut perintahnya, - tiap-tiap satu dari keduanya, beredar untuk suatu masa yang telah ditetapkan. Ingatlah! Dia lah Yang Maha Kuasa, lagi Yang sentiasa Mengampuni"
        },
        {
            "chapter": 39,
            "verse": 6,
            "text": "Ia menciptakan kamu dari diri yang satu (Adam), kemudian Ia menjadikan daripadanya - isterinya (Hawa); dan Ia mengadakan untuk kamu binatang-binatang ternak delapan ekor: (empat) pasangan (jantan dan betina). Ia menciptakan kamu dalam kandungan ibu kamu (berperingkat-peringkat) dari satu kejadian ke satu kejadian. Dalam tiga suasana yang gelap-gelita. Yang demikian (kekuasaanNya) ialah Allah Tuhan kamu; bagiNyalah kekuasaan yang mutlak; tiada Tuhan melainkan Dia; oleh itu bagaimana kamu dapat dipesongkan (dari mematuhi perintahNya)"
        },
        {
            "chapter": 39,
            "verse": 7,
            "text": "Kalaulah kamu kufur ingkar (tidak bersyukur) akan nikmat-nikmatNya itu, maka ketahuilah bahawa sesungguhnya Allah tidak berhajatkan (iman dan kesyukuran) kamu (untuk kesempurnaanNya); dan Ia tidak redakan hamba-hambaNya berkeadaan kufur; dan jika kamu bersyukur, Ia meredainya menjadi sifat dan amalan kamu. Dan (ingatlah) seseorang yang memikul tidak akan memikul dosa perbuatan orang lain (bahkan dosa usahanya sahaja). Kemudian kepada Tuhan kamulah tempat kembalinya kamu, maka Ia akan memberitahu kepada kamu tentang apa yang kamu telah kerjakan. Sesungguhnya Ia Maha Mengetahui akan segala (isi hati) yang terkandung di dalam dada"
        },
        {
            "chapter": 39,
            "verse": 8,
            "text": "Dan apabila manusia disentuh oleh sesuatu bahaya, ia segera berdoa kepada Tuhannya dengan keadaan rujuk kembali bertaubat kepadaNya; kemudian apabila Allah memberikannya sesuatu nikmat (sebagai kurnia) daripadaNya, lupalah ia akan segala bahaya yang menyebabkannya merayu kepada Allah sebelum itu dan ia pula menjadikan sekutu-sekutu bagi Allah, untuk menyesatkan dirinya (dan orang lain) dari jalan Allah. Katakanlah (kepadanya): \"Bersenang-senanglah engkau dengan kekufuranmu itu bagi sementara, sesungguhnya engkau dari penduduk neraka"
        },
        {
            "chapter": 39,
            "verse": 9,
            "text": "(Engkaukah yang lebih baik) atau orang yang taat mengerjakan ibadat pada waktu malam dengan sujud dan berdiri sambil takutkan (azab) hari akhirat serta mengharapkan rahmat Tuhannya? \"Katakanlah lagi (kepadanya): \"Adakah sama orang-orang yang mengetahui dengan orang-orang yang tidak mengetahui?\" Sesungguhnya orang-orang yang dapat mengambil pelajaran dan peringatan hanyalah orang-orang yang berakal sempurna"
        },
        {
            "chapter": 39,
            "verse": 10,
            "text": "Katakanlah (wahai Muhammad, akan firmanKu ini, kepada orang-orang yang berakal sempurna itu): \"Wahai hamba-hambaKu yang beriman! Bertaqwalah kepada Tuhan kamu. (Ingatlah) orang-orang yang berbuat baik di dunia ini akan beroleh kebaikan (yang sebenar di akhirat). dan (ingatlah) bumi Allah ini luas (untuk berhijrah sekiranya kamu ditindas). Sesungguhnya orang-orang yang bersabarlah sahaja yang akan disempurnakan pahala mereka dengan tidak terkira"
        },
        {
            "chapter": 39,
            "verse": 11,
            "text": "Katakanlah lagi (wahai Muhammad): \"Sesungguhnya aku diperintahkan supaya menyembah Allah dengan mengikhlaskan segala ibadat kepadaNya"
        },
        {
            "chapter": 39,
            "verse": 12,
            "text": "Dan aku diperintahkan supaya menjadi orang yang awal pertama berserah diri bulat-bulat (kepada Allah)"
        },
        {
            "chapter": 39,
            "verse": 13,
            "text": "Katakanlah lagi: \"Sesungguhnya aku takut - jika aku menderhaka kepada Tuhanku - akan azab hari yang besar (soal jawabnya)"
        },
        {
            "chapter": 39,
            "verse": 14,
            "text": "Katakanlah lagi: \"Allah jualah yang aku sembah dengan mengikhlaskan amalan ugamaku kepadaNya"
        },
        {
            "chapter": 39,
            "verse": 15,
            "text": "(Setelah kamu mengetahui pendirianku ini wahai kaum musyrik, dan kamu masih juga berdegil) maka sembahlah kamu apa yang kamu kehendaki, yang lain dari Allah, (kamu akan mengetahui akibatnya)\". Katakanlah lagi: \"Sesungguhnya orang-orang yang rugi (dengan sebenar-benarnya) ialah orang-orang yang merugikan dirinya sendiri dan pengikut-pengikutnya pada hari kiamat (dengan sebab perbuatan mereka memilih kekufuran atau kederhakaan). Ingatlah, yang demikian itulah kerugian yang jelas nyata"
        },
        {
            "chapter": 39,
            "verse": 16,
            "text": "Bagi mereka (yang kafir disediakan lapisan-lapisan dari api menyerkup di atas mereka, dan lapisan-lapisan (dari api) di bawah mereka; dengan (azab) yang demikian, Allah menakutkan hamba-hambaNya: \"Oleh itu, bertaqwalah kepadaKu wahai hamba-hambaKu"
        },
        {
            "chapter": 39,
            "verse": 17,
            "text": "Dan orang-orang yang menjauhi dirinya dari menyembah atau memuja Taghut serta mereka rujuk kembali taat bulat-bulat kepada Allah, mereka akan beroleh berita yang mengembirakan (sebaik-baik sahaja mereka mulai meninggal dunia); oleh itu gembirakanlah hamba-hambaKu"
        },
        {
            "chapter": 39,
            "verse": 18,
            "text": "Yang berusaha mendengar perkataan-perkataan yang sampai kepadanya lalu mereka memilih dan menurut akan yang sebaik-baiknya (pada segi hukum ugama); mereka itulah orang-orang yang diberi hidayah petunjuk oleh Allah dan mereka itulah orang-orang yang berakal sempurna"
        },
        {
            "chapter": 39,
            "verse": 19,
            "text": "Maka adakah orang yang telah ditetapkan atasnya hukuman azab (disebabkan kekufurannya, sama seperti orang yang dijanjikan bergembira dengan balasan imannya? Sudah tentu tidak) ! Oleh itu adakah engkau berkuasa menyelamatkan orang yang (ditetapkan kekal) dalam neraka"
        },
        {
            "chapter": 39,
            "verse": 20,
            "text": "Tetapi (sebaliknya) orang-orang yang bertaqwa kepada Tuhan mereka (dengan mengerjakan suruhanNya dan menjauhi laranganNya), dibina untuk mereka (di dalam Syurga) mahligai-mahligai yang tinggi bertingkat-tingkat, yang mengalir di bawahnya beberapa sungai. Demikianlah janji yang ditetapkan Allah; Allah tidak sekali-kali akan mengubah janji-janjiNya"
        },
        {
            "chapter": 39,
            "verse": 21,
            "text": "Tidakkah engkau memerhatikan, bahawa Allah menurunkan hujan dari langit, lalu dialirkanNya menjadi matair-matair di bumi; kemudian Ia menumbuhkan dengan air itu tanaman-tanaman yang berbagai jenis dan warnanya; kemudian tanaman-tanaman itu bergerak segar (hingga ke suatu masa yang tertentu), selepas itu engkau melihatmu berupa kuning; kemudian Ia menjadikannya hancur bersepai? Sesungguhnya segala yang tersebut itu mengandungi peringatan yang menyedarkan orang-orang yang berakal sempurna"
        },
        {
            "chapter": 39,
            "verse": 22,
            "text": "Jika demikian, adakah orang yang telah dilapangkan Allah dadanya untuk menerima Islam, lalu ia tetap berada dalam cahaya (hidayah petunjuk) dari Tuhannya, (sama seperti orang yang tertutup mata hatinya dengan selaput kederhakaan)? Maka kecelakaan besarlah bagi orang-orang yang keras membatu hatinya daripada menerima peringatan yang diberi oleh Allah. Mereka yang demikian keadaannya, adalah dalam kesesatan yang nyata"
        },
        {
            "chapter": 39,
            "verse": 23,
            "text": "Allah telah menurunkan sebaik-baik perkataan iaitu Kitab Suci Al-Quran yang bersamaan isi kandungannya antara satu dengan yang lain (tentang benarnya dan indahnya), yang berulang-ulang (keterangannya, dengan berbagai cara); yang (oleh kerana mendengarnya atau membacanya) kulit badan orang-orang yang takut kepada Tuhan mereka menjadi seram; kemudian kulit badan mereka menjadi lembut serta tenang tenteram hati mereka menerima ajaran dan rahmat Allah. Kitab Suci itulah hidayah petunjuk Allah; Allah memberi hidayah petunjuk dengan Al-Quran itu kepada sesiapa yang dikehendakiNya (menurut undang-undang peraturanNya); dan (ingatlah) sesiapa yang disesatkan Allah (disebabkan pilihannya yang salah), maka tidak ada sesiapa pun yang dapat memberi hidayah petunjuk kepadanya"
        },
        {
            "chapter": 39,
            "verse": 24,
            "text": "Maka adakah orang yang menahan dengan mukanya akan (selaran) azab yang buruk pada hari kiamat (sama seperti orang yang terselamat)? Dan (pada saat itu) dikatakan kepada orang-orang yang zalim itu: \"Rasalah (balasan) apa yang kamu usahakan dahulu"
        },
        {
            "chapter": 39,
            "verse": 25,
            "text": "(Ingatlah! Bahawa) orang-orang yang terdahulu dari mereka telah mendustakan (Rasul-rasul yang diutuskan kepada mereka), lalu orang-orang itu didatangi azab dari arah yang mereka tidak menyedarinya"
        },
        {
            "chapter": 39,
            "verse": 26,
            "text": "Maka Allah merasakan mereka kehinaan dalam kehidupan dunia (dengan berbagai bala bencana), dan sesungguhnya azab seksa hari akhirat (yang disediakan untuk mereka) lebih besar lagi. Kalaulah mereka mengetahui (hakikat ini, tentulah mereka tidak mendustakan Rasul)"
        },
        {
            "chapter": 39,
            "verse": 27,
            "text": "Dan demi sesungguhnya! Kami telah mengemukakan kepada umat manusia berbagai misal perbandingan dalam Al-Quran ini, supaya mereka mengambil peringatan dan pelajaran"
        },
        {
            "chapter": 39,
            "verse": 28,
            "text": "laitu Al-Quran yang berbahasa Arab, yang tidak mengandungi sebarang keterangan yang terpesong; supaya mereka bertaqwa"
        },
        {
            "chapter": 39,
            "verse": 29,
            "text": "Allah memberikan satu misal perbandingan: Seorang hamba lelaki yang dimiliki oleh beberapa orang yang berkongsi yang bertentangan tabiat dan kemahuannya; dan seorang hamba lelaki yang lain hanya dimilik oleh seorang sahaja; adakah kedua-dua hamba itu sama keadaannya (Tentulah tidak sama). Ucaplah: \"Alhamdulillah\" (sebagai bersyukur terhadap penjelasan soal tauhid itu) bahkan kebanyakan mereka (yang musyrik) tidak mengetahui (hakikat tauhid)"
        },
        {
            "chapter": 39,
            "verse": 30,
            "text": "Sesungguhnya engkau (wahai Muhammad) akan mati, dan sesungguhnya mereka juga akan mati"
        },
        {
            "chapter": 39,
            "verse": 31,
            "text": "Kemudian, sesungguhnya kamu semua, pada hari kiamat, akan bertengkar berhujah di hadapan Tuhan kamu"
        },
        {
            "chapter": 39,
            "verse": 32,
            "text": "(Apabila berlaku yang demikian), maka nyatalah bahawa tidak ada yang lebih zalim daripada orang yang mereka-reka perkara-perkara yang dusta terhadap Allah, dan mendustakan kebenaran sebaik-baik sahaja kebenaran itu disampaikan kepadanya. Bukankah (telah diketahui bahawa) dalam neraka Jahannam disediakan tempat tinggal bagi orang-orang yang kafir"
        },
        {
            "chapter": 39,
            "verse": 33,
            "text": "Dan (nyatalah bahawa) yang membawa kebenaran (tauhid dan hukum ugama) serta ia (dan pengikut-pengikutnya) mengakui kebenarannya (dengan mematuhi hukum itu), mereka itulah orang-orang yang bertaqwa"
        },
        {
            "chapter": 39,
            "verse": 34,
            "text": "Disediakan untuk mereka apa yang mereka kehendaki, di sisi Tuhan mereka; demikianlah balasan orang-orang yang berusaha memperbaiki amal perbuatannya"
        },
        {
            "chapter": 39,
            "verse": 35,
            "text": "(Limpah kurnia yang demikian, diberikan kepada orang-orang yang bertaqwa) kerana Allah hendak menghapuskan dari mereka (kalaulah ada) seburuk-buruk amal perbuatan yang mereka telah lakukan, serta membalas mereka, akan pahala mereka, dengan balasan yang lebih baik dari apa yang mereka telah kerjakan"
        },
        {
            "chapter": 39,
            "verse": 36,
            "text": "Bukankah Allah cukup untuk mengawal dan melindungi hambaNya (yang bertaqwa)? Dan mereka menakutkanmu (wahai Muhammad) dengan yang mereka sembah yang lain dari Allah. Dan (ingatlah) sesiapa yang disesatkan oleh Allah (dengan pilihannya yang salah), maka tidak ada sesiapapun yang dapat memberi hidayah petunjuk kepadanya"
        },
        {
            "chapter": 39,
            "verse": 37,
            "text": "Dan sesiapa yang diberi hidayah petunjuk oleh Allah (dengan sebab pilihannya yang benar), maka tidak ada sesiapapun yang dapat menyesatkannya. Bukankah Allah Maha Kuasa, lagi berhak membalas dengan azab seksa (kepada golongan yang bersalah)"
        },
        {
            "chapter": 39,
            "verse": 38,
            "text": "Dan demi sesungguhnya! Jika engkau (wahai Muhammad) bertanya kepada mereka (yang musyrik) itu: \"Siapakah yang mencipta langit dan bumi?\" Sudah tentu mereka akan menjawab: \"Allah\". Katakanlah (kepada mereka): \"Kalau demikian, bagaimana fikiran kamu tentang yang kamu sembah yang lain dari Allah itu? Jika Allah hendak menimpakan daku dengan sesuatu bahaya, dapatkah mereka mengelakkan atau menghapuskan bahayaNya itu; atau jika Allah hendak memberi rahmat kepadaku, dapatkah mereka menahan rahmatNya itu?\" Katakanlah lagi: \"Cukuplah bagiku: Allah (yang menolong dan memeliharaku); kepadaNyalah hendaknya berserah orang-orang yang mahu berserah diri"
        },
        {
            "chapter": 39,
            "verse": 39,
            "text": "Katakanlah: \"Wahai kaumku (yang masih berdegil dalam kekufurannya)! Buatlah sedaya upaya kamu (untuk menentang ugama Islam yang aku sampaikan itu), sesungguhnya aku juga tetap berusaha dengan bersungguh-sungguh (untuk mengembangkannya); kemudian kamu akan mengetahui kelak"
        },
        {
            "chapter": 39,
            "verse": 40,
            "text": "Siapakah yang akan didatangi azab yang menghinakannya, serta akan ditimpakan kepadanya azab seksa yang berkekalan"
        },
        {
            "chapter": 39,
            "verse": 41,
            "text": "Sesungguhnya Kami telah menurunkan kepadamu (wahai Muhammad) Kitab Suci Al-Quran yang menyatakan segala kebenaran (untuk menjadi panduan hidup) kepada umat manusia seluruhnya. Oleh itu sesiapa yang mendapat hidayah petunjuk (beramal menurutnya), maka faedahnya terpulang kepada dirinya sendiri; dan sesiapa yang sesat (tidak berpandu kepadanya), maka bahaya kesesatannya itu tertimpa ke atas dirinya sendiri; dan engkau (wahai Muhammad - hanyalah penyampai) bukanlah menjadi wakil yang menguasai (keadaan dan bawaan) mereka"
        },
        {
            "chapter": 39,
            "verse": 42,
            "text": "Allah (Yang Menguasai Segala-galanya), Ia mengambil dan memisahkan satu-satu jiwa dari badannya, jiwa orang yang sampai ajalnya semasa matinya, dan jiwa orang yang tidak mati: dalam masa tidurnya; kemudian Ia menahan jiwa orang yang Ia tetapkan matinya dan melepaskan balik jiwa yang lain (ke badannya) sehingga sampai ajalnya yang ditentukan. Sesungguhnya yang demikian itu mengandungi tanda-tanda yang membuktikan kekuasaan Allah bagi kaum yang berfikir (untuk memahaminya)"
        },
        {
            "chapter": 39,
            "verse": 43,
            "text": "Patutkah mereka (yang musyrik) mengambil yang lain dari Allah menjadi pemberi syafaat? Bertanyalah (kepada mereka): \"Dapatkah yang lain dari Allah memberi syafaat padahal semuanya tidak pula mengerti (sebarang apa pun)"
        },
        {
            "chapter": 39,
            "verse": 44,
            "text": "Katakanlah (wahai Muhammad): \"Syafaat itu semuanya hak kepunyaan Allah; Dia lah Yang Menguasai segala urusan langit dan bumi; kemudian kamu akan dikembalikan kepadaNya (untuk menerima balasan)"
        },
        {
            "chapter": 39,
            "verse": 45,
            "text": "Dan (di antara keburukan orang-orang yang melakukan syirik): apabila disebut nama Allah semata-mata (di dalam doa dan sebagainya), segan serta liarlah hati mereka yang tidak beriman kepada hari akhirat; dan apabila disebut nama-nama yang mereka sembah dan puja yang lain dari Allah, mereka dengan serta merta riang dan gembira"
        },
        {
            "chapter": 39,
            "verse": 46,
            "text": "Ucapkanlah (wahai Muhammad): \"Wahai Tuhan yang menciptakan langit dan bumi, yang mengetahui perkara-perkara yang ghaib dan yang nyata, Engkaulah jua yang mengadili di antara hamba-hambaMu, mengenai apa yang mereka sentiasa berselisihan padanya"
        },
        {
            "chapter": 39,
            "verse": 47,
            "text": "Dan sekiranya orang-orang zalim itu mempunyai segala apa jua yang ada di bumi, disertai sebanyak itu lagi, tentulah mereka rela menebus diri mereka dengannya daripada azab seksa yang buruk pada hari kiamat, setelah jelas nyata kepada mereka dari (hukum) Allah, azab yang mereka tidak pernah fikirkan"
        },
        {
            "chapter": 39,
            "verse": 48,
            "text": "Dan sudah tentu akan nyata kepada mereka keburukan perkara-perkara yang mereka telah usahakan, dan mereka akan diliputi oleh azab yang mereka telah ejek-ejek itu"
        },
        {
            "chapter": 39,
            "verse": 49,
            "text": "Maka apabila manusia disentuh oleh sesuatu bahaya, ia segera berdoa kepada Kami; kemudian apabila Kami memberikannya sesuatu nikmat (sebagai kurnia) dari Kami, berkatalah ia (dengan sombongnya): \"Aku diberikan nikmat ini hanyalah disebabkan pengetahuan dan kepandaian yang ada padaku\". (Tidaklah benar apa yang dikatakannya itu) bahkan pemberian nikmat yang tersebut adalah ujian (adakah ia bersyukur atau sebaliknya), akan tetapi kebanyakan mereka tidak mengetahui (hakikat itu)"
        },
        {
            "chapter": 39,
            "verse": 50,
            "text": "Sebenarnya orang-orang yang terdahulu daripada mereka telah juga mengatakan yang demikian maka segala yang mereka usahakan itu tidak dapat menyelamatkan mereka (dari azab Allah)"
        },
        {
            "chapter": 39,
            "verse": 51,
            "text": "Lalu mereka ditimpa keburukan padah perbuatan-perbuatan jahat yang mereka lakukan; dan orang-orang yang zalim di antara golongan (yang musyrik) ini akan ditimpa juga akibat buruk perbuatan-perbuatan buruk perbuatan jahat yang mereka lakukan, dan mereka tidak akan dapat melepaskan diri"
        },
        {
            "chapter": 39,
            "verse": 52,
            "text": "(Mengapa mereka mendakwa demikian), tidakkah mereka mengetahui bahawa sesungguhnya Allah memewahkan rezeki bagi sesiapa yang dikehendakiNya, dan Ia juga yang menyempitkannya? Sesungguhnya yang demikian mengandungi keterangan-keterangan yang jelas bagi orang-orang yang percayakan (ilmu dan kebijaksanaan Allah)"
        },
        {
            "chapter": 39,
            "verse": 53,
            "text": "Katakanlah (wahai Muhammad): \"Wahai hamba-hambaKu yang telah melampaui batas terhadap diri mereka sendiri (dengan perbuatan-perbuatan maksiat), janganlah kamu berputus asa dari rahmat Allah, kerana sesungguhnya Allah mengampunkan segala dosa; sesungguhnya Dia lah jua Yang Maha Pengampun, lagi Maha Mengasihani"
        },
        {
            "chapter": 39,
            "verse": 54,
            "text": "Dan kembalilah kamu kepada Tuhan kamu dengan bertaubat, serta berserah bulat-bulat kepadaNya, sebelum kamu didatangi azab; kerana sesudah itu kamu tidak akan diberikan pertolongan"
        },
        {
            "chapter": 39,
            "verse": 55,
            "text": "Dan turutlah - Al-Quran - sebaik-baik. (panduan hidup) yang diturunkan kepada kamu dari Tuhan kamu, sebelum kamu didatangi azab secara mengejut, sedang kamu tidak menyedarinya"
        },
        {
            "chapter": 39,
            "verse": 56,
            "text": "(Diperintahkan demikian) supaya jangan seseorang (menyesal dengan) berkata: ` sungguh besar sesal dan kecewaku kerana aku telah mencuaikan kewajipan-kewajipanku terhadap Allah serta aku telah menjadi dari orang-orang yang sungguh memperolok-olokkan (ugama Allah dan penganut-penganutnya)"
        },
        {
            "chapter": 39,
            "verse": 57,
            "text": "Atau berkata: ` Kalaulah Allah memberi hidayah petunjuk kepadaku, tentulah aku telah menjadi dari orang-orang yang bertaqwa"
        },
        {
            "chapter": 39,
            "verse": 58,
            "text": "Atau berkata semasa ia melihat azab: ` Kalaulah aku dapat kembali ke dunia, nescaya menjadilah aku dari orang-orang yang mengerjakan kebaikan"
        },
        {
            "chapter": 39,
            "verse": 59,
            "text": "(Kata-kata yang tersebut ditolak oleh Allah dengan firmanNya): \"Bahkan telahpun datang kepadamu ayat-ayat petunjukKu (melalui RasulKu), maka engkau telah mendustakannya serta engkau berlaku sombong angkuh mengenainya, dan engkau telah menjadikan dirimu dari orang-orang yang kufur ingkar"
        },
        {
            "chapter": 39,
            "verse": 60,
            "text": "Dan pada hari kiamat, engkau akan melihat orang-orang yang berdusta terhadap Allah (dan yang menyatakan kesedihan itu) - muka mereka hitam legam; bukankah (telah diketahui bahawa) dalam neraka Jahannam disediakan tempat tinggal bagi orang-orang yang sombong takbur"
        },
        {
            "chapter": 39,
            "verse": 61,
            "text": "Dan (sebaliknya) Allah akan menyelamatkan orang-orang yang bertaqwa (yang menjauhkan diri dari perbuatan syirik dan maksiat) dengan mereka mendapat kemenangan besar (keredaan Allah) mereka tidak akan disentuh sesuatu yang buruk, dan tidak akan berdukacita"
        },
        {
            "chapter": 39,
            "verse": 62,
            "text": "Allah Yang Menciptakan tiap-tiap sesuatu, dan Dia lah Yang Mentadbirkan serta menguasai segala-galanya"
        },
        {
            "chapter": 39,
            "verse": 63,
            "text": "Dia sahajalah yang menguasai urusan dan perbendaharaan langit dan bumi; (orang-orang yang percayakan yang demikian beruntunglah) dan orang-orang yang kufur ingkar akan ayat-ayat keterangan Allah yang jelas nyata itu, mereka itulah orang-orang yang paling rugi"
        },
        {
            "chapter": 39,
            "verse": 64,
            "text": "Katakanlah (wahai Muhammad, kepada orang-orang musyrik itu: \"Sesudah jelas dalil-dalil keesaan Allah yang demikian), patutkah kamu menyuruhku menyembah atau memuja yang lain dari Allah, hai orang-orang yang jahil"
        },
        {
            "chapter": 39,
            "verse": 65,
            "text": "Dan sesungguhnya telah diwahyukan kepadamu (wahai Muhammad) dan kepada Nabi-nabi yang terdahulu daripadamu: \"Demi sesungguhnya! jika engkau (dan pengikut-pengikutmu) mempersekutukan (sesuatu yang lain dengan Allah) tentulah akan gugur amalmu, dan engkau akan tetap menjadi dari orang-orang yang rugi"
        },
        {
            "chapter": 39,
            "verse": 66,
            "text": "(Janganlah menyembah yang lain dari Allah) bahkan (apabila beribadat) maka hendaklah engkau menyembah Allah semata-mata, dan hendaklah engkau menjadi dari orang-orang yang bersyukur"
        },
        {
            "chapter": 39,
            "verse": 67,
            "text": "Dan mereka (yang musyrik) tidak menghormati Allah dengan penghormatan yang sewajibnya diberikan kepadaNya, sedang bumi seluruhnya - pada hari kiamat - dalam genggaman kuasaNya, dan langit tergulung dengan kekuasaanNya. Maha Sucilah Ia dan Tertinggi keadaanNya dari apa yang mereka sekutukan"
        },
        {
            "chapter": 39,
            "verse": 68,
            "text": "Dan sudah tentu akan ditiup sangkakala, maka pada waktu itu matilah makhluk-makhluk yang ada di langit dan yang ada di bumi, kecuali sesiapa yang dikehendaki Allah (terkemudian matinya); kemudian ditiup sangkakala sekali lagi, maka dengan serta merta mereka bangun berdiri menunggu (kesudahan masing-masing)"
        },
        {
            "chapter": 39,
            "verse": 69,
            "text": "Dan akan bersinar terang-benderanglah bumi (hari akhirat) dengan cahaya Tuhannya; dan akan diberikan Kitab suratan amal (untuk dibicarakan); dan akan dibawa Nabi-nabi serta saksi-saksi; dan akan dihakimi di antara mereka dengan adil, sedang mereka tidak dikurangkan balasannya sedikitpun"
        },
        {
            "chapter": 39,
            "verse": 70,
            "text": "Dan akan disempurnakan bagi tiap-tiap seorang - balasan apa yang telah dikerjakannya, dan Allah lebih mengetahui akan apa yang mereka telah lakukan"
        },
        {
            "chapter": 39,
            "verse": 71,
            "text": "Dan orang-orang kafir akan dihalau ke neraka Jahannam dengan berpasuk-pasukan, sehingga apabila mereka sampai ke neraka itu dibukakan pintu-pintunya dan berkatalah penjaga-penjaganya kepada mereka: Bukankah telah datang kepada kamu Rasul-rasul dari kalangan kamu sendiri, yang membacakan kepada kamu ayat-ayat Tuhan kamu dan memperingatkan kamu akan pertemuan hari kamu ini?\" Mereka menjawab: \"Ya, telah datang! Tetapi telah ditetapkan hukuman azab atas orang-orang yang kafir"
        },
        {
            "chapter": 39,
            "verse": 72,
            "text": "(Setelah itu) dikatakan kepada mereka: \"Masukilah pintu-pintu neraka Jahannam itu dengan keadaan tinggal kekal kamu di dalamnya; maka seburuk-buruk tempat bagi orang-orang yang sombong takbur ialah neraka Jahannam"
        },
        {
            "chapter": 39,
            "verse": 73,
            "text": "Dan orang-orang yang bertaqwa kepada Tuhan mereka akan dibawa ke Syurga dengan berpasuk-pasukan, sehingga apabila mereka sampai ke Syurga yang pintu-pintunya sedia terbuka dan penjaga-penjaganya mengalu-alukan mereka dengan kata-kata:\" Salam sejahtera kepada kamu, berbahagialah kamu, maka silalah masuk ke dalam Syurga ini dengan keadaan tinggal kekal di dalamnya\" (mereka pun masuk)"
        },
        {
            "chapter": 39,
            "verse": 74,
            "text": "Serta mereka berkata:\" Segala puji tertentu bagi Allah yang telah menepati janjiNya kepada kami, dan yang menjadikan kami mewarisi bumi Syurga ini dengan sebebas-bebasnya, kami boleh mengambil tempat dari Syurga ini di mana sahaja kami sukai; maka pemberian yang demikian ialah sebaik-baik balasan bagi orang-orang yang beramal"
        },
        {
            "chapter": 39,
            "verse": 75,
            "text": "Dan (pada hari itu) engkau akan melihat malaikat beredar di sekeliling Arasy dengan bertasbih memuji Tuhan mereka, serta mereka dihakimi dengan adil; dan (masing-masing bersyukur akan keputusan itu dengan) mengucapkan: \"Segala puji tertentu bagi Allah Tuhan yang memelihara dan mentadbirkan seluruh alam"
        },
        {
            "chapter": 40,
            "verse": 1,
            "text": "Haa, Miim"
        },
        {
            "chapter": 40,
            "verse": 2,
            "text": "Turunnya Al-Quran ini dari Allah Yang Maha Kuasa, lagi Maha Mengetahui"
        },
        {
            "chapter": 40,
            "verse": 3,
            "text": "Yang Mengampunkan dosa, dan Yang Menerima taubat; Yang Berat azabNya; Yang Melimpah-limpah kurniaNya; tiada Tuhan melainkan Dia; kepadaNyalah tempat kembali"
        },
        {
            "chapter": 40,
            "verse": 4,
            "text": "Tidak ada yang membantah mengenai ayat-ayat Allah melainkan orang-orang yang kafir. Oleh itu janganlah engkau (wahai Muhammad) diperdayakan oleh kebebasan mereka bergerak dengan berulang alik dari sebuah bandar ke bandar yang lain"
        },
        {
            "chapter": 40,
            "verse": 5,
            "text": "Sebelum mereka, kaum Nabi Nuh dan puak-puak yang bergabung - sesudah kaum Nabi Nuh itu - telah mendustakan (Rasul-rasulnya), dan tiap-tiap umat di antaranya telah merancangkan rancangan jahat terhadap Rasul mereka untuk menawannya (dan membinasakannya); dan mereka pula telah membantah dengan perkara yang salah untuk menghapuskan kebenaran dengan perkara yang salah itu; sebab itu Aku binasakan mereka. Maka (lihatlah) bagaimana kesan azabKu"
        },
        {
            "chapter": 40,
            "verse": 6,
            "text": "Dan demikianlah juga tetapnya hukuman Tuhanmu terhadap orang-orang yang kafir, kerana sesungguhnya mereka ialah ahli neraka"
        },
        {
            "chapter": 40,
            "verse": 7,
            "text": "Malaikat yang memikul Arasy dan malaikat yang berada di sekelilingnya, bertasbih memuji TuhanNya; dan beriman kepadaNya; serta mereka memohon ampun bagi orang-orang yang beriman (dengan berdoa merayu): \"Wahai Tuhan kami! RahmatMu dan IlmuMu meliputi segala-galanya; maka berilah ampun kepada orang-orang yang bertaubat serta menurut jalanMu, dan peliharalah mereka dari azab neraka"
        },
        {
            "chapter": 40,
            "verse": 8,
            "text": "Wahai Tuhan kami! Dan masukkanlah mereka ke dalam Syurga \"Adn\" yang Engkau telah janjikan kepada mereka; dan (masukkanlah bersama-sama mereka): orang-orang yang layak di antara ibu bapa mereka, dan isteri-isteri mereka, serta keturunan mereka. Sesungguhnya Engkaulah jua Yang Maha Kuasa, lagi Maha Bijaksana"
        },
        {
            "chapter": 40,
            "verse": 9,
            "text": "Dan peliharalah mereka dari (balasan) kejahatan-kejahatan (yang dilakukannya); dan (sebenarnya) sesiapa yang Engkau pelihara pada hari itu dari terkena (balasan) kejahatan-kejahatan (yang dilakukannya) maka sesungguhnya Engkau telah mengurniakan rahmat kepadanya; dan yang demikian itulah kemenangan yang besar (nilainya)"
        },
        {
            "chapter": 40,
            "verse": 10,
            "text": "Sesungguhnya orang-orang yang kafir akan dipanggil dan dikatakan kepada mereka (pada hari kiamat): \"Demi sesungguhnya! Kebencian Allah (kepada kamu) lebih besar daripada kebencian kamu kepada diri sendiri, (sebabnya kerana) semasa kamu diseru dan diajak (di dunia dahulu) supaya beriman, (kamu enggan dan menolak), lalu kamu terus berkeadaan kufur"
        },
        {
            "chapter": 40,
            "verse": 11,
            "text": "Mereka menjawab: \"Wahai Tuhan kami! Engkau telah menjadikan kami berkeadaan mati dua kali, dan telah menjadikan kami bersifat hidup dua kali, maka kami (sekarang) mengakui akan dosa-dosa kami. Oleh itu adakah sebarang jalan untuk (kami) keluar (dari neraka)"
        },
        {
            "chapter": 40,
            "verse": 12,
            "text": "(Lalu dikatakan kepada mereka): \"Azab yang kamu berada padanya itu adalah kerana keadaan kamu apabila Allah Yang Maha Esa sahaja diseru dan disembah, kamu kufur (dan menolak cara bertauhid itu); dan apabila dipersekutukan sesuatu dengan Allah, kamu percaya (dan menerima bawaan syirik itu). Maka kuasa menjalankan keadilan adalah hak Allah, Yang Maha Tinggi (dari apa yang dipersekutukan), lagi Yang Maha Besar (pemerintahanNya)"
        },
        {
            "chapter": 40,
            "verse": 13,
            "text": "Dia lah Tuhan yang memperlihatkan kepada kamu tanda-tanda keesaanNya dan kekuasaanNya (untuk kehidupan rohani kamu), dan yang menurunkan (untuk jasmani kamu) sebab-sebab rezeki dari langit. Dan tiadalah yang ingat serta mengambil pelajaran (dari yang demikian) melainkan orang yang sentiasa bertumpu (kepada Allah)"
        },
        {
            "chapter": 40,
            "verse": 14,
            "text": "Oleh itu maka sembahlah kamu akan Allah dengan mengikhlaskan ibadat kepadaNya (dan menjauhi bawaan syirik), sekalipun orang-orang kafir tidak menyukai (amalan kamu yang demikian)"
        },
        {
            "chapter": 40,
            "verse": 15,
            "text": "Dia lah Yang Maha tinggi darjat kebesaranNya, yang mempunyai Arasy (yang melambangkan keagungan dan kekuasaanNya); Ia memberikan wahyu dari hal perintahNya kepada sesiapa yang dikehendakiNya di antara hamba-hambaNya (yang telah dipilih menjadi RasulNya), supaya Ia memberi amaran (kepada manusia) tentang hari pertemuan"
        },
        {
            "chapter": 40,
            "verse": 16,
            "text": "Iaitu hari mereka keluar (dari kubur masing-masing) dengan jelas nyata; tidak akan tersembunyi kepada Allah sesuatupun dari hal keadaan mereka. (Pada saat itu Allah berfirman): \"Siapakah yang menguasai kerajaan pada hari ini? (Allah sendiri menjawab): \"Dikuasai oleh Allah Yang Maha Esa, lagi Yang Mengatasi kekuasaanNya segala-galanya"
        },
        {
            "chapter": 40,
            "verse": 17,
            "text": "Pada hari ini, tiap-tiap diri dibalas dengan apa yang telah diusahakannya; tidak ada hukuman yang tidak adil pada hari ini. Sesungguhnya Allah amat cepat hitungan hisabNya"
        },
        {
            "chapter": 40,
            "verse": 18,
            "text": "Dan berilah amaran (wahai Muhammad) kepada mereka tentang (hari kiamat) yang dekat (masa datangnya), iaitu ketika hati seseorang merasa resah gelisah, kerana cemas takut, sambil masing-masing menahan perasaannya itu. (Pada saat itu) orang-orang yang zalim tidak akan mendapat seorang sahabatpun yang boleh membelanya, dan tidak akan mendapat pemberi syafaat yang diterima pertolongannya"
        },
        {
            "chapter": 40,
            "verse": 19,
            "text": "Allah mengetahui pengkhianatan (penyelewengan dan ketiadaan jujur) pandangan mata seseorang, serta mengetahui akan apa yang tersembunyi di dalam hati"
        },
        {
            "chapter": 40,
            "verse": 20,
            "text": "Dan Allah memutuskan hukum dengan adil, sedang yang mereka sembah yang lain dari Allah - tidak dapat memberikan sebarang keputusan. Sesungguhnya Allah Dia lah Yang Maha Mendengar, lagi Maha Melihat"
        },
        {
            "chapter": 40,
            "verse": 21,
            "text": "Tidakkah mereka telah berjalan dan mengembara di muka bumi, dengan itu tidakkah mereka memerhatikan bagaimana kesudahan orang-orang yang terdahulu dari mereka? Orang-orang itu adalah orang-orang yang lebih dari mereka tentang kekuatan tenaga dan tentang kesan-kesan usaha pembangunan di muka bumi. Maka sekalipun demikian, Allah binasakan mereka dengan sebab dosa-dosa mereka, dan tiadalah bagi mereka sesiapapun yang dapat menyelamatkan mereka dari azab Allah"
        },
        {
            "chapter": 40,
            "verse": 22,
            "text": "(Kebinasaan mereka) yang demikian ialah kerana mereka sentiasa didatangi Rasul-rasul yang diutuskan kepada mereka dengan membawa keterangan-keterangan (hukum-hukum dan mukjizat) yang jelas nyata, maka mereka kufur ingkar, lalu Allah menyeksa mereka, sesungguhnya Allah adalah Maha Kuat lagi Maha berat azab seksaNya"
        },
        {
            "chapter": 40,
            "verse": 23,
            "text": "Dan demi sesungguhnya! Kami telah mengutuskan Nabi Musa membawa ayat-ayat Kami dan bukti (mukjizat) yang jelas nyata"
        },
        {
            "chapter": 40,
            "verse": 24,
            "text": "Kepada Firaun dan Haman serta Qarun; maka mereka (menuduhnya dengan) berkata: \"Ia seorang ahli sihir, lagi pendusta"
        },
        {
            "chapter": 40,
            "verse": 25,
            "text": "Setelah Nabi Musa datang kepada mereka dengan membawa kebenaran dari sisi Kami, mereka berkata (dengan marahnya): \"Bunuhlah anak-anak lelaki orang-orang yang beriman yang mengikutnya, dan biarkan hidup anak-anak perempuan mereka\". (Tetapi usaha) dan tipu daya orang-orang kafir itu hanya menyebabkan mereka tenggelam dalam kesesatan dan kebinasaan sahaja"
        },
        {
            "chapter": 40,
            "verse": 26,
            "text": "Dan berkatalah Firaun (kepada orang-orangnya): \"Biarkanlah aku membunuh Musa, dan biarlah dia memohon kepada Tuhannya (meminta pertolongan)! Sesungguhnya aku bimbang dia akan menukar ugama kamu, atau ia menimbulkan kerosakan di muka bumi"
        },
        {
            "chapter": 40,
            "verse": 27,
            "text": "Dan (setelah mendengar ancaman itu) Nabi Musa berkata: \"Sesungguhnya aku berlindung kepada Allah Tuhanku dan Tuhan kamu - dari (angkara) tiap-tiap orang yang sombong takbur, yang tidak beriman kepada hari hitungan amal"
        },
        {
            "chapter": 40,
            "verse": 28,
            "text": "Dan (pada saat itu) berkatalah pula seorang lelaki yang beriman dari orang-orang Firaun yang menyembunyikan imannya: \"Patutkah kamu membunuh seorang lelaki kerana ia menegaskan: `Tuhanku ialah Allah? ' - sedang ia telah datang kepada kamu membawa keterangan-keterangan dari Tuhan kamu? Kalau ia seorang yang berdusta maka dia lah yang akan menanggung dosa dustanya itu, dan kalau ia seorang yang benar nescaya kamu akan ditimpa oleh sebahagian dari (azab) yang dijanjikannya kepada kamu. Sesungguhnya Allah tidak memberi hidayah petunjuk kepada orang yang melampaui batas, lagi pendusta"
        },
        {
            "chapter": 40,
            "verse": 29,
            "text": "Wahai kaumku! Pada hari ini kepunyaan kamulah kuasa memerintah dengan bermaharajalela di muka bumi (Mesir dan sekitarnya; tetapi kiranya keadaan bertukar) maka siapakah yang akan membela kita dari azab Allah kalau azab itu datang menimpa kita?\" Firaun berkata: \" Aku tidak mengesyorkan kepada kamu melainkan dengan apa yang aku pandang (elok dijalankan), dan aku tidak menunjukkan kepada kamu melainkan jalan yang benar"
        },
        {
            "chapter": 40,
            "verse": 30,
            "text": "Dan berkatalah pula orang yang beriman itu: \"Wahai kaumku! Sesungguhnya aku bimbang kamu akan ditimpa (kebinasaan) sebagaimana yang telah menimpa kaum-kaum yang bergabung (menentang Rasul-rasulnya)"
        },
        {
            "chapter": 40,
            "verse": 31,
            "text": "(Iaitu) seperti keadaan kaum Nabi Nuh, dan Aad (kaum Nabi Hud), dan Thamud (kaum Nabi Soleh), serta orang-orang yang datang kemudian daripada mereka (seperti kaum Nabi Lut). Dan (ingatlah) Allah tidak menghendaki berbuat kezaliman kepada hamba-hambaNya"
        },
        {
            "chapter": 40,
            "verse": 32,
            "text": "Dan, wahai kaumku! Sesungguhnya aku bimbang kamu akan ditimpa azab seksa hari (kiamat) yang padanya masing-masing menjerit-jerit memanggil (memohon pertolongan)"
        },
        {
            "chapter": 40,
            "verse": 33,
            "text": "(Iaitu) hari kamu berpaling undur melarikan diri; padahal semasa itu tidak ada sesiapapun yang dapat menyelamatkan kamu dari azab Allah. Dan (ingatlah) sesiapa yang disesatkan Allah (disebabkan pilihannya yang salah), maka tiada sesiapapun yang dapat memberi hidayah petunjuk kepadanya"
        },
        {
            "chapter": 40,
            "verse": 34,
            "text": "Dan demi sesungguhnya! Nabi Yusuf telah datang kepada kamu dahulu dengan membawa keterangan-keterangan (yang membuktikan kerasulannya), maka kamu tetap juga dalam keraguan mengenai apa yang disampaikannya kepada kamu sehingga apabila ia mati, kamu berkata: Allah tidak akan mengutuskan lagi Rasul sesudahnya; demikianlah Allah menyesatkan sesiapa yang melampau kederhakaannya, lagi yang ragu-ragu kepercayaannya (terhadap balasan Tuhannya)"
        },
        {
            "chapter": 40,
            "verse": 35,
            "text": "(Iaitu) orang-orang yang membantah mengenai maksud ayat-ayat Allah dengan tidak ada sebarang bukti yang sampai kepada mereka (dari pihak yang diakui benarnya). (Bantahan yang demikian) besar kebenciannya dan kemurkaannya di sisi hukum Allah dan di sisi bawaan orang-orang yang beriman. Demikianlah Allah meteraikan atas hati tiap-tiap orang yang sombong takbur, lagi bermaharajalela pencerobohannya"
        },
        {
            "chapter": 40,
            "verse": 36,
            "text": "Dan Firaun pula berkata: \"Hai Haman! Binalah untukku sebuah bangunan yang tinggi, semoga aku sampai ke jalan-jalan (yang aku hendak menujunya)"
        },
        {
            "chapter": 40,
            "verse": 37,
            "text": "(Iaitu) ke pintu-pintu langit, supaya aku dapat melihat Tuhan Musa; dan sesungguhnya aku percaya Musa itu seorang pendusta!\" Demikianlah diperhiaskan (oleh Syaitan) kepada Firaun akan perbuatannya yang buruk itu untuk dipandang baik, serta ia dihalangi dari jalan yang benar; dan tipu daya Firaun itu tidak membawanya melainkan ke dalam kerugian dan kebinasaan"
        },
        {
            "chapter": 40,
            "verse": 38,
            "text": "Dan berkatalah pula orang beriman itu: \"Wahai kaumku! Turutlah (nasihatku), aku akan menunjukkan kepada kamu jalan yang benar"
        },
        {
            "chapter": 40,
            "verse": 39,
            "text": "Wahai kaumku! Sesungguhnya kehidupan dunia ini hanyalah kesenangan (untuk sementara waktu sahaja), dan sesungguhnya hari akhirat itulah sahaja negeri yang kekal"
        },
        {
            "chapter": 40,
            "verse": 40,
            "text": "Sesiapa yang mengerjakan sesuatu perbuatan jahat maka ia tidak dibalas melainkan dengan kejahatan yang sebanding dengannya; dan sesiapa yang mengerjakan amal soleh - dari lelaki atau perempuan - sedang ia beriman, maka mereka itu akan masuk Syurga; mereka beroleh rezeki di dalam Syurga itu dengan tidak dihitung"
        },
        {
            "chapter": 40,
            "verse": 41,
            "text": "Dan wahai kaumku! Apa halnya aku dengan kamu? Aku mengajak kamu kepada keselamatan, dan kamu pula mengajakku ke neraka"
        },
        {
            "chapter": 40,
            "verse": 42,
            "text": "Kamu mengajakku supaya aku kufur (tidak percayakan keesaan) Allah dan mempersekutukanNya dengan apa yang aku tidak mempunyai pengetahuan mengenainya, padahal aku mengajak kamu beriman kepada Allah Yang Maha Kuasa, lagi Maha Pengampun"
        },
        {
            "chapter": 40,
            "verse": 43,
            "text": "Tidak syak lagi, bahawa makhluk-makhluk yang kamu ajak aku menyembahnya itu tidak dapat menyahut sebarang seruan (atau memberikan sebarang pertolongan) sama ada di dunia atau di akhirat; dan sesungguhnya tempat kembali kita semua ialah kepada Allah, dan sebenarnya orang-orang yang melampau kejahatannya itu, merekalah ahli neraka"
        },
        {
            "chapter": 40,
            "verse": 44,
            "text": "(Kiranya kamu tetap berdegil sekarang) maka kamu sudah tentu akan mengetahui kebenaran apa yang aku katakan kepada kamu; dan aku sentiasa menyerahkan urusanku bulat-bulat kepada Allah (untuk memeliharaku); sesungguhnya Allah Maha Melihat akan keadaan hamba-hambaNya"
        },
        {
            "chapter": 40,
            "verse": 45,
            "text": "(Dengan keikhlasannya dan penyerahan dirinya kepada Allah) maka ia diselamatkan oleh Allah dari angkara tipu daya mereka; dan Firaun bersama-sama kaumnya ditimpa azab seksa yang seburuk-buruknya"
        },
        {
            "chapter": 40,
            "verse": 46,
            "text": "Mereka didedahkan kepada bahang api neraka pada waktu pagi dan petang (semasa mereka berada dalam alam Barzakh); dan pada hari berlakunya kiamat (diperintahkan kepada malaikat): \"Masukkanlah Firaun dan pengikut-pengikutnya ke dalam azab seksa api neraka yang seberat-beratnya"
        },
        {
            "chapter": 40,
            "verse": 47,
            "text": "Dan (ingatkanlah perkara yang berlaku) semasa orang-orang yang kafir dan yang menderhaka berbantah-bantahan dalam neraka, iaitu orang-orang yang lemah (yang menjadi pengikut) berkata kepada pemimpin-pemimpinnya yang sombong takbur: \"Sesungguhnya kami telah menjadi pengikut-pengikut kamu, maka dapatkah kamu menolak dari kami sebahagian daripada azab neraka ini"
        },
        {
            "chapter": 40,
            "verse": 48,
            "text": "Orang-orang yang sombong angkuh itu menjawab: \"Sebenarnya kita semua menderita bersama-sama dalam neraka (tidak ada jalan untuk kita melepaskan diri), kerana sesungguhnya Allah telah menetapkan hukumanNya di antara sekalian hambaNya"
        },
        {
            "chapter": 40,
            "verse": 49,
            "text": "Dan berkatalah pula orang-orang yang ada dalam neraka kepada malaikat-malaikat penjaga neraka Jahannam: \"Pohonkanlah kepada Tuhan kamu, supaya Ia meringankan sedikit azab seksa dari kami, barang sehari"
        },
        {
            "chapter": 40,
            "verse": 50,
            "text": "Malaikat penjaga neraka menjawab: \"Bukankah kamu telah didatangi Rasul-rasul kamu dengan membawa keterangan-keterangan (yang menyatakan akibat perbuatan derhaka kamu)?\" Mereka menjawab: \"Ya, telah datang\". Malaikat itu berkata: \"Jika demikian, maka berdoalah kamu sendiri. Dan doa permohonan orang-orang yang kafir pada saat ini hanya menyebabkan mereka berada dalam keadaan dukacita dan kecewa sahaja"
        },
        {
            "chapter": 40,
            "verse": 51,
            "text": "Sesungguhnya Kami tetap membela serta mempertahankan Rasul-rasul Kami dan orang-orang yang beriman - dalam kehidupan dunia ini dan pada saat bangkitnya saksi-saksi (pada hari kiamat)"
        },
        {
            "chapter": 40,
            "verse": 52,
            "text": "(Iaitu) pada hari yang tidak berguna bagi orang-orang yang zalim dalihan-dalihan mereka untuk melepaskan diri, dan mereka akan beroleh laknat, serta mereka beroleh seburuk-buruk tempat tinggal"
        },
        {
            "chapter": 40,
            "verse": 53,
            "text": "Dan demi sesungguhnya! Kami telah memberikan Nabi Musa hidayah petunjuk dan Kami berikan kaum Bani Israil mewarisi Kitab Taurat"
        },
        {
            "chapter": 40,
            "verse": 54,
            "text": "Sebagai hidayah petunjuk dan peringatan bagi orang-orang yang berakal sempurna"
        },
        {
            "chapter": 40,
            "verse": 55,
            "text": "(Setelah engkau mengetahui perihal Nabi Musa dan umatnya) maka bersabarlah (wahai Muhammad, dalam perjuangan menegakkan Islam); sesungguhnya janji Allah (untuk menjayakanmu) adalah benar. Dan pohonlah ampun bagi salah silapmu, serta bertasbihlah dengan memuji Tuhanmu pada waktu pagi dan petang"
        },
        {
            "chapter": 40,
            "verse": 56,
            "text": "Sesungguhnya orang-orang yang membantah mengenai maksud ayat-ayat Tuhanmu dengan tidak berdasarkan sebarang bukti yang sampai kepada mereka (dari pihak yang diakui benarnya), tidak ada dalam dada mereka melainkan perasaan mahukan kebesaran (untuk mengatasimu), kemahuan yang mereka tidak sekali-kali akan dapat mencapainya. Oleh itu mintalah perlindungan kepada Allah (dari angkara mereka); sesungguhnya Dia lah jua Yang Maha Mendengar, lagi Maha Melihat"
        },
        {
            "chapter": 40,
            "verse": 57,
            "text": "Demi sesungguhnya, menciptakan langit dan bumi (dari tiada kepada ada) lebih besar (dan lebih menakjubkan) daripada menciptakan manusia dan menghidupkannya semula (sesudah matinya); akan tetapi kebanyakan manusia (yang mengingkari hari kiamat) tidak mengetahui"
        },
        {
            "chapter": 40,
            "verse": 58,
            "text": "Dan sememangnya tidaklah sama orang yang buta dan orang yang melihat, dan juga tidaklah sama orang-orang yang beriman serta beramal soleh dengan orang yang melakukan kejahatan. (Meskipun hakikat ini jelas nyata, tetapi) sedikit sangat kamu beringat dan insaf"
        },
        {
            "chapter": 40,
            "verse": 59,
            "text": "Sesungguhnya hari kiamat tetap akan datang, tidak ada sebarang syak tentang kedatangannya; akan tetapi kebanyakan manusia tidak beriman (akan hakikat itu)"
        },
        {
            "chapter": 40,
            "verse": 60,
            "text": "Dan Tuhan kamu berfirman: \"Berdoalah kamu kepadaKu nescaya Aku perkenankan doa permohonan kamu. Sesungguhnya orang-orang yang sombong takbur daripada beribadat dan berdoa kepadaKu, akan masuk neraka Jahannam dalam keadaan hina"
        },
        {
            "chapter": 40,
            "verse": 61,
            "text": "Allah yang menjadikan malam untuk kamu supaya kamu berehat padanya, dan menjadikan siang terang-benderang (supaya kamu berusaha). Sesungguhnya Allah sentiasa melimpah-limpah kurniaNya kepada manusia seluruhnya, akan tetapi kebanyakan manusia tidak bersyukur"
        },
        {
            "chapter": 40,
            "verse": 62,
            "text": "Yang bersifat demikian ialah Allah, Tuhan kamu; yang menciptakan tiap-tiap sesuatu (dari tiada kepada ada); tiada Tuhan (yang berhak disembah) melainkan Dia; maka bagaimana kamu dapat dipalingkan (daripada menyembahNya)"
        },
        {
            "chapter": 40,
            "verse": 63,
            "text": "Sebagaimana terpalingnya mereka itu (daripada menyembah Allah), terpaling juga orang-orang yang mengingkari keterangan-keterangan Allah"
        },
        {
            "chapter": 40,
            "verse": 64,
            "text": "Allah yang menjadikan bumi sebagai tempat penetapan untuk kamu, dan langit sebagai bumbung yang kukuh binaannya; dan Ia membentuk kamu lalu memperelokkan rupa kamu, serta dikurniakan kepada kamu dari benda-benda yang baik lagi halal. Yang demikian (kekuasaanNya dan kemurahanNya) ialah Allah Tuhan kamu; maka nyatalah kelebihan dan kemurahan Allah, Tuhan sekalian alam"
        },
        {
            "chapter": 40,
            "verse": 65,
            "text": "Dia lah Yang Tetap Hidup; tiada Tuhan (yang berhak disembah) melainkan Dia; maka sembahlah kamu akan Dia dengan mengikhlaskan amal ugama kamu kepadaNya semata-mata. Segala puji tertentu bagi Allah Tuhan yang memelihara dan mentadbirkan sekalian alam"
        },
        {
            "chapter": 40,
            "verse": 66,
            "text": "Katakanlah (wahai Muhammad): \"Sesungguhnya aku dilarang menyembah benda-benda yang kamu sembah yang lain dari Allah - setelah datang kepadaku keterangan-keterangan yang jelas nyata dari Tuhanku; dan aku diperintahkan supaya tunduk taat bulat-bulat kepada perintah Tuhan sekalian alam"
        },
        {
            "chapter": 40,
            "verse": 67,
            "text": "Dia lah yang menciptakan kamu dari tanah, kemudian dari (setitis) air benih, kemudian dari sebuku darah beku, kemudian dari seketul daging; kemudian Ia mengeluarkan kamu berupa kanak-kanak; kemudian kamu (dipelihara) hingga sampai ke peringkat umur dewasa; kemudian kamu (dipanjangkan umur) hingga sampai menjadi tua. Dan (dalam pada itu) ada di antara kamu yang dimatikan sebelum itu. (Allah melakukan kejadian yang demikian) supaya kamu sampai ke masa yang ditentukan (untuk menerima balasan); dan supaya kamu memahami (hikmat-hikmat kejadian itu dan kekuasaan Tuhan)"
        },
        {
            "chapter": 40,
            "verse": 68,
            "text": "Dia lah yang menghidupkan dan mematikan; oleh itu apabila Ia menetapkan jadinya sesuatu perkara maka Ia hanya berfirman kepadanya: \"Jadilah engkau!\" Lalu menjadilah ia"
        },
        {
            "chapter": 40,
            "verse": 69,
            "text": "Tidakkah engkau melihat dan merasa hairan terhadap orang-orang yang membantah mengenai maksud ayat-ayat Allah, bagaimana mereka telah dipalingkan (dari kebenaran)"
        },
        {
            "chapter": 40,
            "verse": 70,
            "text": "Iaitu orang-orang yang mendustakan Al-Quran dan segala yang dibawa oleh Rasul-rasul Kami yang telah Kami utus; maka mereka akan mengetahui kelak"
        },
        {
            "chapter": 40,
            "verse": 71,
            "text": "Ketika belenggu dan rantai dipasung di leher mereka, sambil mereka, diseret"
        },
        {
            "chapter": 40,
            "verse": 72,
            "text": "Ke dalam air panas yang menggelegak; kemudian mereka dibakar dalam api neraka"
        },
        {
            "chapter": 40,
            "verse": 73,
            "text": "Akhirnya dikatakan kepada mereka: \"Mana dia berhala-berhala yang kamu dahulu sekutukan"
        },
        {
            "chapter": 40,
            "verse": 74,
            "text": "(Dengan menyembahnya atau memujanya) selain Allah?\" Mereka menjawab: \"Benda-benda itu telah hilang lenyap dari kami, bahkan yang sebenarnya kami dahulu tidak pernah sekutukan sesuatu pun (dengan Allah)\". (Sebagaimana Allah menjadikan mereka sesat), demikian pula Allah menyesatkan orang-orang yang kufur ingkar (menentang maksud ayat-ayatNya)"
        },
        {
            "chapter": 40,
            "verse": 75,
            "text": "(Lalu dikatakan kepada mereka setelah ditimpakan dengan azab seksa): \"Balasan buruk yang demikian ini disebabkan kamu dahulu bersukaria di muka bumi dengan cara yang salah (pada hukum Tuhan), dan disebabkan kamu bersenang lenang dan bermegah-megah dengan berleluasa (dalam maksiat)"
        },
        {
            "chapter": 40,
            "verse": 76,
            "text": "Masukilah pintu-pintu neraka Jahannam kekalah kamu di dalamnya; maka seburuk-buruk tempat bagi orang-orang yang sombong takbur ialah neraka Jahannam"
        },
        {
            "chapter": 40,
            "verse": 77,
            "text": "Maka bersabarlah (wahai Muhammad), sesungguhnya janji Allah (menyeksa musuh-musuhmu itu) adalah benar; oleh itu kiranya Kami perlihatkan kepadamu sebahagian dari azab yang Kami janjikan kepada mereka, ataupun Kami wafatkanmu sebelum itu, (maka tetaplah mereka akan menerima balasan azab) kerana kepada Kamilah mereka akan dikembalikan"
        },
        {
            "chapter": 40,
            "verse": 78,
            "text": "Dan demi sesungguhnya! Kami telah mengutus beberapa Rasul sebelummu; di antara mereka ada yang Kami ceritakan perihalnya kepadamu, dan ada pula di antaranya yang tidak Kami ceritakan kepada kamu. Dan tidaklah harus bagi seseorang Rasul membawa sesuatu keterangan atau menunjukkan sesuatu mukjizat melainkan dengan izin Allah; (maka janganlah diingkari apa yang dibawa oleh Rasul) kerana apabila datang perintah Allah (menimpakan azab) diputuskan hukum dengan adil; pada saat itu rugilah orang-orang yang berpegang kepada perkara yang salah"
        },
        {
            "chapter": 40,
            "verse": 79,
            "text": "Allah yang menjadikan binatang ternak bagi kamu; sebahagian di antaranya untuk kamu menunggangnya, dan sebahagian lagi untuk kamu makan"
        },
        {
            "chapter": 40,
            "verse": 80,
            "text": "Dan kamu pula beroleh berbagai faedah pada binatang ternak itu, dan supaya kamu dapat memenuhi sesuatu hajat yang ada dalam hati kamu dengan menggunakan binatang itu; dan di atas binatang-binatang ternak itu, serta di atas kapal-kapal, kamu diangkut"
        },
        {
            "chapter": 40,
            "verse": 81,
            "text": "Dan Ia memperlihatkan kepada kamu tanda-tanda kebesaranNya dan kekuasaanNya (melalui Rasul-rasulNya dan pada makhluk-makhluk yang dijadikanNya); maka di antara tanda-tanda kesempurnaan Allah, yang mana satu, yang kamu ingkari"
        },
        {
            "chapter": 40,
            "verse": 82,
            "text": "Selain dari itu, tidakkah mereka telah berjalan dan mengembara di muka bumi, dengan itu tidakkah mereka memerhatikan bagaimana kesudahan orang-orang yang terdahulu dari mereka (yang telah dibinasakan dengan sebab dosa-dosanya)? Orang-orang itu lebih ramai dari mereka, dan lebih dari mereka tentang kekuatan tenaga dan tentang kesan-kesan usaha pembangunan di muka bumi. Dalam pada itu, apa yang telah diusahakan oleh orang-orang itu, tidak dapat menolongnya sedikitpun"
        },
        {
            "chapter": 40,
            "verse": 83,
            "text": "Kerana pada masa mereka didatangi oleh Rasul-rasul yang diutus kepada mereka dengan membawa keterangan-keterangan (untuk menyelamatkan mereka, mereka mengejek-ejeknya, dan) mereka bergembira dengan pengetahuan yang ada pada mereka (yang mengenai keduniaan semata-mata); dan dengan yang demikian mereka pun diliputi oleh azab yang mereka ejek-ejek dahulu"
        },
        {
            "chapter": 40,
            "verse": 84,
            "text": "Maka ketika mereka melihat azab Kami, mereka berkata: \"Kami beriman kepada Allah semata-mata, dan kami kufur ingkar kepada benda-benda yang dengan sebabnya kami menjadi musyrik"
        },
        {
            "chapter": 40,
            "verse": 85,
            "text": "Maka iman yang mereka katakan semasa melihat azab Kami, tidak berguna lagi kepada mereka; yang demikian adalah menurut \"Sunnatullah\" (undang-undang peraturan Allah) yang telah berlaku kepada hamba-hambaNya. Dan pada saat itu rugilah orang-orang yang kufur ingkar"
        },
        {
            "chapter": 41,
            "verse": 1,
            "text": "Haa, Miim"
        },
        {
            "chapter": 41,
            "verse": 2,
            "text": "Turunnya Kitab ini dari Allah Yang Maha Pemurah, lagi Maha Mengasihani"
        },
        {
            "chapter": 41,
            "verse": 3,
            "text": "Sebuah Kitab yang dijelaskan ayat-ayatnya satu persatu; iaitu Al-Quran yang diturunkan dalam bahasa Arab bagi faedah orang-orang yang mengambil tahu dan memahami kandungannya"
        },
        {
            "chapter": 41,
            "verse": 4,
            "text": "Ia membawa berita yang mengembirakan (bagi orang-orang yang beriman) dan membawa amaran (kepada orang-orang yang ingkar); dalam pada itu kebanyakan mereka berpaling ingkar (tidak mahu mengetahui dan memahaminya), maka dengan sebab itu mereka tidak menerima dan tidak mematuhinya"
        },
        {
            "chapter": 41,
            "verse": 5,
            "text": "Dan mereka berkata: \"Hati kami dalam tutupan yang berlapis-lapis (menghalang kami) daripada memahami apa yang engkau serukan kami kepadanya, dan pada telinga kami penyumbat (menjadikan kami tidak dapat mendengarnya), serta di antara kami denganmu ada sekatan (yang memisahkan fahaman kita); oleh itu, bekerjalah engkau (untuk ugamamu), sesungguhnya kami juga tetap bekerja (untuk mempertahankan kepercayaan kami)"
        },
        {
            "chapter": 41,
            "verse": 6,
            "text": "Katakanlah (wahai Muhammad): \"Sesungguhnya aku hanyalah seorang manusia seperti kamu; diwahyukan kepadaku bahawa Tuhan kamu hanyalah Tuhan yang Satu; maka hendaklah kamu tetap teguh di atas jalan yang betul lurus (yang membawa kepada mencapai keredaanNya), serta pohonlah kepadaNya mengampuni (dosa-dosa kamu yang telah lalu). Dan (ingatlah), kecelakaan besar bagi orang-orang yang mempersekutukanNya (dengan sesuatu yang lain)"
        },
        {
            "chapter": 41,
            "verse": 7,
            "text": "Iaitu orang-orang yang tidak memberi zakat (untuk membersihkan jiwa dan hartabendanya) dan mereka pula kufur ingkar akan adanya hari akhirat"
        },
        {
            "chapter": 41,
            "verse": 8,
            "text": "Sesungguhnya orang-orang yang beriman dan mengerjakan amal yang soleh, mereka beroleh balasan pahala yang tidak putus-putus"
        },
        {
            "chapter": 41,
            "verse": 9,
            "text": "Katakanlah (wahai Muhammad): \"Sesungguhnya tidak patut kamu kufur kepada Tuhan yang menciptakan bumi dalam dua masa, dan kamu adakan sekutu-sekutu bagiNya! Yang demikian (sifatNya dan kekuasaanNya) ialah Allah Tuhan sekalian alam"
        },
        {
            "chapter": 41,
            "verse": 10,
            "text": "Dan Ia menjadikan di bumi gunung-ganang yang menetapnya (tersergam tinggi) di atasnya, serta Ia melimpahkan berkat padanya, dan Ia menentukan ada padaNya bahan-bahan keperluan hidup penduduknya, sekadar yang menyamai hajat yang diminta dan dikehendaki oleh keadaan mereka; (semuanya itu berlaku) dalam empat masa"
        },
        {
            "chapter": 41,
            "verse": 11,
            "text": "Kemudian Ia menunjukkan kehendakNya ke arah (bahan-bahan) langit sedang langit itu masih berupa asap; lalu Ia berfirman kepadanya dan kepada bumi: \"Turutlah kamu berdua akan perintahKu, sama ada dengan sukarela atau dengan paksa!\" Keduanya menjawab: \"Kami berdua sedia menurut - patuh dengan sukarela"
        },
        {
            "chapter": 41,
            "verse": 12,
            "text": "Lalu Ia menjadikannya tujuh langit, dalam dua masa; dan Ia memberitahu kepada tiap-tiap langit akan urusan dan keperluannya masing-masing. Dan Kami hiasi langit yang dekat (pada pandangan mata penduduk bumi) dengan bintang-bintang yang bersinar cemerlang serta memelihara langit itu dengan sebaik-baiknya. Demikianlah ketentuan Allah Yang Maha Kuasa, lagi Maha Mengetahui"
        },
        {
            "chapter": 41,
            "verse": 13,
            "text": "Oleh itu, kalau mereka (yang musyrik) berpaling (daripada mengesakan Allah dan menurut jalan yang lurus), maka katakanlah (wahai Muhammad): \"Aku memberi amaran kepada kamu dengan (azab yang dahsyat, iaitu) petir, seperti petir yang telah menyambar kaum Aad dan kaum Thamud"
        },
        {
            "chapter": 41,
            "verse": 14,
            "text": "(Mereka ditimpa azab itu) kerana semasa mereka didatangi Rasul-rasul (memberikan berbagai penjelasan) mengenai keadaan hidup mereka di dunia dan di akhirat (sambil melarang mereka): \"Janganlah kamu menyembah melainkan Allah\", mereka menjawab: \"Jika Tuhan kami hendak (mengutus Rasul-rasul) tentulah Ia akan menurunkan malaikat; oleh itu sesungguhnya kami kufur ingkar akan apa yang (kamu katakan): kamu diutus membawanya"
        },
        {
            "chapter": 41,
            "verse": 15,
            "text": "Adapun kaum Aad, maka mereka berlaku sombong takbur di muka bumi dengan tiada sebarang alasan yang benar, serta berkata: \"Siapakah yang lebih kuat dari kami?\" Dan (mengapa mereka bersikap demikian?) Tidakkah mereka memerhatikan bahawa Allah yang menciptakan mereka (dari tiada kepada ada) adalah lebih besar kekuatanNya dari mereka? Dan sememangnya mereka sengaja mengingkari tanda-tanda kekuatan Kami (sedang mereka sedia mengetahuinya)"
        },
        {
            "chapter": 41,
            "verse": 16,
            "text": "Lalu Kami hantarkan kepada mereka angin ribut yang kencang dalam beberapa hari yang nahas malang, kerana Kami hendak merasakan mereka azab seksa yang menghina dalam kehidupan dunia; dan sesungguhnya azab seksa hari akhirat lebih besar kehinaannya; sedang mereka tidak diberikan pertolongan (menghindarkan azab itu)"
        },
        {
            "chapter": 41,
            "verse": 17,
            "text": "Adapun kaum Thamud, maka Kami beri petunjuk kepadanya, lalu mereka mengutamakan kesesatan dari hidayah petunjuk; mereka pun disambar oleh petir azab yang menghina dengan sebab apa yang mereka telah lakukan"
        },
        {
            "chapter": 41,
            "verse": 18,
            "text": "Dan Kami selamatkan orang-orang yang beriman serta mereka tetap bertaqwa"
        },
        {
            "chapter": 41,
            "verse": 19,
            "text": "Dan (ingatlah) hari dihimpun musuh-musuh Allah untuk dibawa ke neraka, lalu mereka dijaga serta diatur keadaan dan perjalanannya masing-masing"
        },
        {
            "chapter": 41,
            "verse": 20,
            "text": "Sehingga apabila mereka sampai ke neraka, (maka) pendengaran dan penglihatan serta kulit-kulit badan mereka menjadi saksi terhadap mereka, mengenai apa yang mereka telah kerjakan"
        },
        {
            "chapter": 41,
            "verse": 21,
            "text": "Dan (setelah berlaku yang demikian), berkatalah mereka kepada kulit-kulit badan mereka: \"Mengapa kamu menjadi saksi terhadap kami?\" Kulit-kulit badan mereka menjawab: \"Allah yang berkuasa menjadikan tiap-tiap sesuatu pandai berkata-kata - telah menjadikan kami dapat berkata-kata; dan Dia lah yang menciptakan kamu pada mulanya, dan kepadaNyalah kamu dikembalikan (untuk menerima balasan)"
        },
        {
            "chapter": 41,
            "verse": 22,
            "text": "Dan semasa kamu berselindung (ketika melakukan dosa di dunia dahulu) bukanlah kerana kamu bimbangkan pendengaran dan penglihatan serta kulit-kulit badan kamu menjadi saksi terhadap perbuatan-perbuatan kamu yang berdosa itu, akan tetapi kerana kamu menyangka bahawa Allah tidak mengetahui kebanyakan dosa yang kamu lakukan (secara bersembunyi itu)"
        },
        {
            "chapter": 41,
            "verse": 23,
            "text": "Dan sangkaan kamu yang demikian, yang kamu sangka terhadap Tuhan kamu, itulah yang telah membinasakan kamu; (dengan sangkaan kamu yang salah itu) maka menjadilah kamu dari orang-orang yang rugi"
        },
        {
            "chapter": 41,
            "verse": 24,
            "text": "Oleh itu, sama ada mereka bersabar menderita azab atau sebaliknya (maka sama sahaja) kerana nerakalah tempat tinggal mereka; dan jika mereka memohon peluang untuk mendapat keredaan Allah, maka mereka bukanlah lagi dari orang-orang yang diterima permohonannya"
        },
        {
            "chapter": 41,
            "verse": 25,
            "text": "Dan Kami adakan untuk mereka teman-teman rapat (dari jin dan manusia), lalu teman-teman itu memperhiaskan kepada mereka (fahaman-fahaman sesat) mengenai perkara-perkara dunia yang ada di hadapan mereka, serta perkara-perkara akhirat yang ada di belakang mereka; dan (dengan sebab itu) tetaplah hukuman (azab) atas mereka bersama-sama dengan umat umat (yang sesat) dari jin dan manusia yang terdahulu daripada mereka. Sesungguhnya mereka semuanya adalah golongan yang rugi (bawaan hidupnya)"
        },
        {
            "chapter": 41,
            "verse": 26,
            "text": "Dan orang-orang yang kafir berkata: \"Janganlah kamu mendengar Al-Quran ini dan tentanglah dia (dengan nyayian-nyanyian dan jeritan-jeritan riuh rendah serta tepuk sorak), supaya kamu berjaya (mengganggu bacaan atau menenggelamkan suara pembacanya)"
        },
        {
            "chapter": 41,
            "verse": 27,
            "text": "Maka, demi sesungguhnya! Kami akan merasakan orang-orang yang kafir itu azab seksa yang seberat-beratnya, dan Kami akan membalas mereka dengan seburuk-buruk balasan bagi apa yang mereka telah kerjakan"
        },
        {
            "chapter": 41,
            "verse": 28,
            "text": "Demikianlah keadaannya balasan musuh-musuh Allah iaitu neraka; disediakan untuk mereka tempat tinggal yang kekal didalamnya, sebagai balasan bagi perbuatan mereka sentiasa mengingkari ayat-ayat Kami"
        },
        {
            "chapter": 41,
            "verse": 29,
            "text": "Dan orang-orang yang kafir berkata: \"Wahai Tuhan kami! Perlihatkanlah kepada kami dua golongan yang telah menyesatkan kami dari jin dan manusia, untuk kami meletakkan mereka di bawah tapak kaki kami, supaya mereka menjadi golongan yang terkebawah dalam kehinaan"
        },
        {
            "chapter": 41,
            "verse": 30,
            "text": "Sesungguhnya orang-orang yang menegaskan keyakinannya dengan berkata: \"Tuhan kami ialah Allah\", kemudian mereka tetap teguh di atas jalan yang betul, akan turunlah malaikat kepada mereka dari semasa ke semasa (dengan memberi ilham): \"Janganlah kamu bimbang (dari berlakunya kejadian yang tidak baik terhadap kamu) dan janganlah kamu berdukacita, dan terimalah berita gembira bahawa kamu akan beroleh syurga yang telah dijanjikan kepada kamu"
        },
        {
            "chapter": 41,
            "verse": 31,
            "text": "Kamilah penolong-penolong kamu dalam kehidupan dunia dan pada hari akhirat; dan kamu akan beroleh - pada hari akhirat - apa yang diingini oleh nafsu kamu, serta kamu akan beroleh - pada hari itu - apa yang kamu cita-citakan mendapatnya"
        },
        {
            "chapter": 41,
            "verse": 32,
            "text": "(Pemberian-pemberian yang serba mewah itu) sebagai sambutan penghormatan dari Allah Yang Maha Pengampun, lagi Maha Mengasihani"
        },
        {
            "chapter": 41,
            "verse": 33,
            "text": "Dan tidak ada yang lebih baik perkataannya daripada orang yang menyeru kepada (mengesakan dan mematuhi perintah) Allah, serta ia sendiri mengerjakan amal yang soleh, sambil berkata: \"Sesungguhnya aku adalah dari orang-orang Islam (yang berserah bulat-bulat kepada Allah)"
        },
        {
            "chapter": 41,
            "verse": 34,
            "text": "Dan tidaklah sama (kesannya dan hukumnya) perbuatan yang baik dan perbuatan yang jahat. Tolaklah (kejahatan yang ditujukan kepadamu) dengan cara yang lebih baik; apabila engkau berlaku demikian maka orang yang menaruh rasa permusuhan terhadapmu, dengan serta merta akan menjadi seolah-olah seorang sahabat karib"
        },
        {
            "chapter": 41,
            "verse": 35,
            "text": "Dan sifat yang terpuji ini tidak dapat diterima dan diamalkan melainkan oleh orang-orang yang bersikap sabar, dan tidak juga dapat diterima dan diamalkan melainkan oleh orang yang mempunyai bahagian yang besar dari kebahagiaan dunia dan akhirat"
        },
        {
            "chapter": 41,
            "verse": 36,
            "text": "Dan jika engkau dihasut oleh sesuatu hasutan dari Syaitan, maka hendaklah engkau meminta perlindungan kepada Allah. Sesungguhnya Dia lah yang Maha Mendengar, lagi Maha Mengetahui"
        },
        {
            "chapter": 41,
            "verse": 37,
            "text": "Dan di antara tanda-tanda kekuasaanNya ialah malam dan siang, serta matahari dan bulan. Janganlah kamu sujud kepada matahari dan janganlah pula sujud kepada bulan, dan sebaliknya hendaklah kamu sujud kepada Allah yang menciptakannya, kalau betulah kamu hanya beribadat kepada Allah"
        },
        {
            "chapter": 41,
            "verse": 38,
            "text": "Oleh itu, kalau mereka tetap ingkar dengan angkuhnya (daripada mematuhi perintah Allah dan mengesakanNya, maka tidaklah menjejaskan kebesaran Tuhan), kerana malaikat-malaikat yang ada di sisi Tuhanmu tetap bertasbih kepadaNya pada waktu malam dan siang, dengan tidak mereka merasa jemu"
        },
        {
            "chapter": 41,
            "verse": 39,
            "text": "Dan di antara tanda-tanda kekuasaanNya, engkau melihat bumi kosong sepi (dalam keadaan kering dan tandus), maka apabila Kami menurunkan hujan menimpanya, bergeraklah tanahnya serta suburlah tanamannya. Sesungguhnya Allah yang menghidupkannya sudah tentu berkuasa menghidupkan makhluk-makhluk yang telah mati; sesungguhnya Ia Maha Kuasa atas tiap-tiap sesuatu"
        },
        {
            "chapter": 41,
            "verse": 40,
            "text": "Sebenarnya orang-orang yang menyeleweng dari jalan yang benar mengenai ayat-ayat keterangan Kami, tidak terselindung keadaan mereka dari (pengetahuan) Kami. (Kalau sudah demikian), maka adakah orang yang dihumbankan ke dalam neraka lebih baik, atau orang yang datang dalam keadaan aman dan selamat pada hari kiamat? (Katakanlah kepada orang-orang yang menyeleweng itu): \"Buatlah apa yang kamu suka, sesungguhnya Allah Maha Melihat akan apa yang kamu lakukan (dan akan membalasnya)"
        },
        {
            "chapter": 41,
            "verse": 41,
            "text": "Sesungguhnya orang-orang yang kufur ingkar terhadap Al-Quran ketika sampainya kepada mereka, (akan ditimpa azab seksa yang tidak terperi); sedang Al-Quran itu, demi sesungguhnya sebuah Kitab Suci yang tidak dapat ditandingi"
        },
        {
            "chapter": 41,
            "verse": 42,
            "text": "Yang tidak dapat didatangi sebarang kepalsuan dari mana-mana arah dan seginya; ia diturunkan dari Tuhan Yang Maha Bijaksana, lagi Maha Terpuji"
        },
        {
            "chapter": 41,
            "verse": 43,
            "text": "Apa yang dikatakan kepadamu (wahai Muhammad, dari celaan-celaan golongan yang ingkar, tidak lain) hanyalah seperti yang pernah dikatakan kepada Rasul-rasul yang terdahuhu daripadamu. (Oleh itu bersabarlah dengan cekal hati menghadapinya), sesungguhnya Tuhanmu berkuasa penuh melimpahkan keampunanNya (kepada orang-orang yang taat), dan berkuasa penuh menimpakan azab seksa yang tidak terperi sakitnya (kepada orang-orang yang ingkar)"
        },
        {
            "chapter": 41,
            "verse": 44,
            "text": "Dan kalaulah Al-Quran itu Kami jadikan (bacaan) dalam bahasa asing, tentulah mereka akan berkata: \"Mengapa tidak dijelaskan ayat-ayatnya (dalam bahasa yang kami fahami)? Patutkah Kitab itu berbahasa asing sedang Rasul yang membawanya berbangsa Arab?\" Katakanlah (wahai Muhammad): \"Al-Quran itu, menjadi (cahaya) petunjuk serta penawar bagi orang-orang yang beriman; dan sebaliknya orang-orang yang tidak beriman, (AL-Quran itu) menjadi sebagai satu penyakit yang menyumbat telinga mereka (bukan penawar); dan ia juga merupakan gelap-gelita yang menimpa (pandangan) mereka (bukan cahaya yang menerangi). Mereka itu - (dengan perbuatan melarikan diri dari ajaran Al-Quran, tidak ubahnya seperti) orang-orang yang diseru dari tempat yang jauh (masakan mereka dapat mendengar dengan betul atau melihat dengan nyata)"
        },
        {
            "chapter": 41,
            "verse": 45,
            "text": "Dan (janganlah engkau merasa kecewa wahai Muhammad tentang keingkaran kaummu, kerana) demi sesungguhnya! Kami telah memberi kepada Nabi Musa Kitab Taurat, lalu berlaku pertentangan mengenainya. Dan kalaulah tidak kerana telah terdahulu kalimah ketetapan dari Tuhanmu (untuk menangguhkan hukuman hingga ke suatu masa yang tertentu), tentulah dijatuhkan hukuman azab dengan serta merta kepada mereka. Dan sesungguhnya mereka (kaummu) masih menaruh syak yang meragukan tentang (kebenaran Al-Quran) itu"
        },
        {
            "chapter": 41,
            "verse": 46,
            "text": "Sesiapa yang mengerjakan amal soleh maka faedahnya akan terpulang kepada dirinya sendiri, dan sesiapa yang berbuat kejahatan maka bahayanya akan menimpa dirinya sendiri; dan Tuhanmu tidak sekali-kali berlaku zalim kepada hamba-hambaNya"
        },
        {
            "chapter": 41,
            "verse": 47,
            "text": "Kepada (ilmu pengetahuan) Allah jua lah kembalinya soal mengetahui masa datangnya hari kiamat; dan (demikianlah tiap-tiap apa yang akan berlaku, kerana) sebiji buah (umpamanya) tidak akan keluar dari kelopaknya, dan seorang ibu tidak akan mengandung dan tidak akan melahirkan anak, melainkan (pada masa dan keadaan yang betul tepat) dengan pengetahuan Allah. Dan pada hari Tuhan menyeru mereka (yang musyrik, dengan bertanya kepada mereka): \"Mana dia makhluk-makhluk yang kamu sifatkan menjadi sekutu-sekutuKu?\" Mereka menjawab: \"Kami mengakui kepadaMu (wahai Tuhan kami), bahawa tidak ada di antara kami seorang pun yang mahu menjadi saksi (kerana anggapan kami dahulu telah nyata salahnya)"
        },
        {
            "chapter": 41,
            "verse": 48,
            "text": "Dan (pada saat itu) hilang lenyaplah dari mereka apa yang mereka sembah dahulu (yang diharapkan pertolongannya), dan yakinlah mereka bahawa tidak ada sebarang jalan untuk mereka melepaskan diri (dari azab seksa)"
        },
        {
            "chapter": 41,
            "verse": 49,
            "text": "Manusia tidak jemu-jemu memohon kebaikan. Dan kalau ia ditimpa kesusahan maka menjadilah ia seorang yang sangat berputus asa, lagi sangat nyata kesan putus harapnya (dari rahmat pertolongan Allah)"
        },
        {
            "chapter": 41,
            "verse": 50,
            "text": "Dan demi sesungguhnya! Jika Kami beri dia merasai sesuatu rahmat dari Kami sesudah ia ditimpa sesuatu kesusahan, berkatalah ia (dengan sikap tidak bersyukur): \"Ini ialah hakku (hasil usahaku semata-mata), dan aku tidak fikir bahawa hari kiamat akan berlaku; dan kalaulah aku dikembalikan kepada Tuhanku (sekalipun), sudah tentu aku aKan beroleh kebaikan di sisiNya (seperti kesenanganku sekarang ini)!\" Maka demi sesungguhnya! Kami akan memberi tahu kepada orang-orang yang kufur ingkar itu akan keburukan apa yang mereka telah kerjakan, dan Kami akan beri mereka merasai azab seksa yang seberat-beratnya"
        },
        {
            "chapter": 41,
            "verse": 51,
            "text": "Dan apabila Kami kurniakan nikmat kepada manusia, berpalinglah dia serta menjauhkan diri (dari bersyukur); dan apabila ia ditimpa kesusahan, maka ia berdoa merayu dengan panjang lebar"
        },
        {
            "chapter": 41,
            "verse": 52,
            "text": "Katakanlah (wahai Muhammad): \"Sudahkah nampak baiknya keadaan kamu jika Al-Quran ini (yang datangnya) dari Allah kemudian kamu mengingkarinya? Siapakah yang lebih sesat daripada orang yang tetap berada dalam perbalahan dan pertentangan, yang menyimpang jauh dari kebenaran"
        },
        {
            "chapter": 41,
            "verse": 53,
            "text": "Kami akan perlihatkan kepada mereka tanda-tanda kekuasaan Kami di merata-rata tempat (dalam alam yang terbentang luas ini) dan pada diri mereka sendiri, sehingga ternyata jelas kepada mereka bahawa Al-Quran adalah benar. Belumkah ternyata kepada mereka kebenaran itu dan belumkah cukup (bagi mereka) bahawa Tuhanmu mengetahui dan menyaksikan tiap-tiap sesuatu"
        },
        {
            "chapter": 41,
            "verse": 54,
            "text": "Ingatlah! Sesungguhnya mereka (yang kufur ingkar) sentiasa berada di dalam keadaan syak - ragu-ragu tentang pertemuan dengan Tuhan mereka. Ingatlah! Sesungguhnya Allah Maha Meliputi pengetahuanNya akan tiap-tiap sesuatu"
        },
        {
            "chapter": 42,
            "verse": 1,
            "text": "Haa, Miim"
        },
        {
            "chapter": 42,
            "verse": 2,
            "text": "Ain, Siin, Qaaf"
        },
        {
            "chapter": 42,
            "verse": 3,
            "text": "Sebagaimana yang terkandung dalam surah ini dan surah-surah yang lain - diwahyukan kepadamu (wahai Muhammad) dan kepada Rasul-rasul yang terdahulu daripadamu, oleh Allah Yang Maha Kuasa, lagi Maha Bijaksana"
        },
        {
            "chapter": 42,
            "verse": 4,
            "text": "Dia lah yang mempunyai dan menguasai segala yang ada di langit dan yang ada di bumi; dan Dia lah Yang Tertinggi keadaanNya, lagi Maha Besar (kekuasaanNya)"
        },
        {
            "chapter": 42,
            "verse": 5,
            "text": "Alam langit nyaris-nyaris pecah dari sebelah atasnya (kerana ngeri dan takutnya kepada kemurkaan Allah terhadap penduduk bumi yang lupakan kebesaran Allah sehingga menyeleweng dari jalan yang benar); dan malaikat bertasbih dengan memuji Tuhannya serta memohon ampun bagi makhluk-makhluk yang ada di bumi. Ingatlah! Sesungguhnya Allah, Dia lah Yang Maha Pengampun, lagi Maha Mengasihani"
        },
        {
            "chapter": 42,
            "verse": 6,
            "text": "Dan (sebaliknya) orang-orang yang menjadikan sesuatu yang lain dari Allah sebagai pelindung (yang disembah dan diharapkan pertolongannya), Allah sentiasa mengawasi tingkah laku mereka (serta akan membalasnya); dan engkau (wahai Muhammad hanyalah penyampai) bukanlah menjadi wakil yang menguasai soal (bawaan dan amalan) mereka"
        },
        {
            "chapter": 42,
            "verse": 7,
            "text": "Dan sebagaimana Kami tetapkan engkau hanya penyampai, Kami wahyukan kepadamu Al-Quran dalam bahasa Arab, supaya engkau memberi peringatan dan amaran kepada (penduduk) \"Ummul-Qura\" dan sekalian penduduk dunia di sekelilingnya, serta memberi peringatan dan amaran mengenai hari perhimpunan (hari kiamat) - yang tidak ada syak tentang masa datangnya; (pada hari itu) sepuak masuk Syurga dan sepuak lagi masuk neraka"
        },
        {
            "chapter": 42,
            "verse": 8,
            "text": "Dan jika Allah menghendaki, tentulah Ia menjadikan mereka satu umat (yang bersatu dalam ugama Allah yang satu); akan tetapi Allah (tidak merancang yang demikian bahkan Ia akan) memasukkan sesiapa yang dikehendakiNya ke dalam rahmatNya (menurut peraturan yang telah ditetapkan); dan orang-orang yang zalim tidak ada baginya sesiapapun yang dapat memberikan perlindungan dan pertolongan"
        },
        {
            "chapter": 42,
            "verse": 9,
            "text": "Tidaklah patut mereka menjadikan sesuatu yang lain dari Allah sebagai pelindung-pelindung (yang disembah dan dipuja) kerana Allah jualah Pelindung yang sebenar-benarnya, dan Dia lah yang menghidupkan makhluk-makhluk yang mati. Dan (ingatlah), Ia Maha Kuasa atas tiap-tiap sesuatu"
        },
        {
            "chapter": 42,
            "verse": 10,
            "text": "Dan (katakanlah wahai Muhammad kepada pengikut-pengikutmu): \"Apa jua perkara ugama yang kamu berselisihan padanya maka hukum pemutusnya terserah kepada Allah; Hakim yang demikian kekuasaanNya ialah Allah Tuhanku; kepadaNyalah aku berserah diri dan kepadaNyalah aku rujuk kembali (dalam segala keadaan)"
        },
        {
            "chapter": 42,
            "verse": 11,
            "text": "Dia lah yang menciptakan langit dan bumi; Ia menjadikan bagi kamu pasangan-pasangan dari jenis kamu sendiri, dan menjadikan dari jenis binatang-binatang ternak pasangan-pasangan (bagi bintang-binatang itu); dengan jalan yang demikian dikembangkanNya (zuriat keturunan) kamu semua. Tiada sesuatupun yang sebanding dengan (ZatNya, sifat-sifatNya, dan pentadbiranNya) dan Dia lah Yang Maha Mendengar, lagi Maha Melihat"
        },
        {
            "chapter": 42,
            "verse": 12,
            "text": "Dia lah jua yang menguasai urusan dan perbendaharaan langit dan bumi; Ia memewahkan rezeki bagi sesiapa yang dikehendakiNya (menurut peraturan yang telah ditetapkan), dan Dia juga yang menyempitkannya (menurut peraturan itu); sesungguhnya Ia Maha Mengetahui akan tiap-tiap sesuatu"
        },
        {
            "chapter": 42,
            "verse": 13,
            "text": "Allah telah menerangkan kepada kamu - di antara perkara-perkara ugama yang Ia tetapkan hukumnya - apa yang telah diperintahkanNya kepada Nabi Nuh, dan yang telah Kami (Allah) wahyukan kepadamu (wahai Muhammad), dan juga yang telah Kami perintahkan kepada Nabi Ibrahim dan Nabi Musa serta Nabi Isa, iaitu: \"Tegakkanlah pendirian ugama, dan janganlah kamu berpecah belah atau berselisihan pada dasarnya\". Berat bagi orang-orang musyrik (untuk menerima ugama tauhid) yang engkau seru mereka kepadanya. Allah memilih serta melorongkan sesiapa yang dikehendakiNya untuk menerima ugama tauhid itu, dan memberi hidayah petunjuk kepada ugamaNya itu sesiapa yang rujuk kembali kepadaNya (dengan taat)"
        },
        {
            "chapter": 42,
            "verse": 14,
            "text": "Dan umat tiap-tiap Rasul tidak berpecah belah dan berselisihan (dalam menjalankan ugama Allah) melainkan setelah sampai kepada mereka ajaran-ajaran yang memberi mereka mengetahui (apa yang disuruh dan apa yang dilarang); berlakunya (perselisihan yang demikian) semata-mata kerana hasad dengki sesama sendiri. Dan kalaulah tidak kerana telah terdahulu kalimah ketetapan dari Tuhanmu (untuk menangguhkan hukuman) hingga ke suatu masa yang tertentu, tentulah dijatuhkan hukuman azab dengan serta-merta kepada mereka. Dan sesungguhnya orang-orang yang diberikan Allah mewarisi Kitab ugama kemudian daripada mereka, berada dalam keadaan syak yang menggelisahkan terhadap Kitab itu"
        },
        {
            "chapter": 42,
            "verse": 15,
            "text": "Oleh kerana yang demikian itu, maka serulah (mereka - wahai Muhammad - kepada berugama dengan betul), serta tetap teguhlah engkau menjalankannya sebagaimana yang diperintahkan kepadamu, dan janganlah engkau menurut kehendak hawa nafsu mereka; sebaliknya katakanlah: \"Aku beriman kepada segala Kitab yang diturunkan oleh Allah, dan aku diperintahkan supaya berlaku adil di antara kamu. Allah jualah Tuhan kami dan Tuhan kamu. Bagi kami amal kami dan bagi kamu amal kamu. Tidaklah patut ada sebarang pertengkaran antara kami dengan kamu (kerana kebenaran telah jelas nyata). Allah akan menghimpunkan kita bersama (pada hari kiamat), dan kepadaNyalah tempat kembali semuanya (untuk dihakimi dan diberi balasan)"
        },
        {
            "chapter": 42,
            "verse": 16,
            "text": "Dan orang-orang yang berhujah menyangkal dan membantah tentang kebenaran ugama Allah sesudah disambut dan diterima ugamaNya itu - bantahan (dan tuduhan palsu) mereka itu sia-sia belaka di sisi Tuhan mereka. Dan mereka pula ditimpa kemurkaan (dari Allah) serta mereka beroleh azab seksa yang seberat-beratnya"
        },
        {
            "chapter": 42,
            "verse": 17,
            "text": "Allah yang menurunkan Kitab Suci dengan membawa kebenaran, dan menurunkan keterangan yang menjadi neraca keadilan. Dan apa jalannya engkau dapat mengetahui? Boleh jadi hari kiamat itu sudah hampir (masa datangnya)"
        },
        {
            "chapter": 42,
            "verse": 18,
            "text": "Orang-orang yang tidak beriman kepada hari kiamat itu meminta (secara mengejek-ejek) supaya disegerakan kedatangannya, dan (sebaliknya) orang-orang yang beriman merasa takut ngeri kepadanya serta mereka mengetahui dengan yakin bahawa ia adalah benar. Ketahuilah! Sesungguhnya orang-orang yang membantah mengenai hari kiamat itu, tetap berada dalam kesesatan yang jauh terpesong"
        },
        {
            "chapter": 42,
            "verse": 19,
            "text": "Allah Maha Lembut tadbirNya (serta melimpah-limpah kebaikan dan belas kasihanNya) kepada hamba-hambaNya; Ia memberi rezeki kepada sesiapa yang dikehendakiNya (menurut peraturan yang telah ditetapkan), dan Dia lah Yang Maha Kuat, lagi Maha Kuasa"
        },
        {
            "chapter": 42,
            "verse": 20,
            "text": "Sesiapa yang menghendaki (dengan amal usahanya) mendapat faedah di akhirat, Kami akan memberinya mendapat tambahan pada faedah yang dikehendakinya; dan sesiapa yang menghendaki (dengan amal usahanya) kebaikan di dunia semata-mata, Kami beri kepadanya dari kebaikan dunia itu (sekadar yang Kami tentukan), dan ia tidak akan beroleh sesuatu bahagian pun di akhirat kelak"
        },
        {
            "chapter": 42,
            "verse": 21,
            "text": "Patutkah mereka mempunyai sekutu-sekutu yang menentukan - mana-mana bahagian dari ugama mereka - sebarang undang-undang yang tidak diizinkan oleh Allah? Dan kalaulah tidak kerana kalimah ketetapan yang menjadi pemutus (dari Allah, untuk menangguhkan hukuman hingga ke suatu masa yang tertentu), tentulah dijatuhkan azab dengan serta-merta kepada mereka (yang berbuat demikian). Dan sesungguhnya orang-orang yang zalim itu akan beroleh azab seksa yang tidak terperi sakitnya"
        },
        {
            "chapter": 42,
            "verse": 22,
            "text": "(Pada hari kiamat) engkau akan melihat orang-orang yang zalim takut ngeri (akan balasan buruk) bagi kejahatan-kejahatan yang mereka telah lakukan, sedang azab seksa itu tetap menimpa mereka. Dan orang-orang yang beriman serta beramal soleh (bersenang-lenang) dalam taman-taman Syurga; mereka beroleh apa sahaja yang mereka ingini di sisi Tuhan mereka; yang demikian itu ialah limpah kurnia yang besar"
        },
        {
            "chapter": 42,
            "verse": 23,
            "text": "(Limpah kurnia yang besar) itulah yang Allah gembirakan (dengannya): hamba-hambaNya yang beriman dan beramal soleh. Katakanlah (wahai Muhammad): \"Aku tidak meminta kepada kamu sebarang upah tentang ajaran Islam yang aku sampaikan itu, (yang aku minta) hanyalah kasih mesra (kamu terhadapku) disebabkan pertalian kerabat (yang menghubungkan daku dengan kamu supaya aku tidak disakiti)\". Dan sesiapa yang mengerjakan sesuatu perkara yang baik, Kami tambahi kebaikan baginya (dengan menggandakan pahala) kebaikannya itu. Sesungguhnya Allah Maha Pengampun, lagi sentiasa membalas dengan sebaik-baiknya (akan orang-orang yang bersyukur kepadaNya)"
        },
        {
            "chapter": 42,
            "verse": 24,
            "text": "(Orang-orang kafir tidak mengakui kerasulan Nabi Muhammad) bahkan mereka mengatakan: \"Ia telah mereka-reka perkara dusta terhadap Allah\" (Sebenarnya tidak patut mereka berkata demikian) kerana Allah berkuasa - jika Ia menghendaki - menutup hatimu (dan ingatanmu daripada menyatakan apa yang engkau telah nyatakan itu, tetapi Allah tidak menghendaki yang demikian, bahkan Ia memberi kuasa menyampaikan perintahNya, maka semua kenyataan yang engkau sampaikan adalah benar belaka). Dan sememangnya Allah tetap menghapuskan perkara yang salah serta Ia menetapkan yang benar dengan kalimah-kalimah wahyuNya dan keputusanNya. Sesungguhnya Ia Maha Mengetahui akan segala (isi hati) yang terkandung di dalam dada"
        },
        {
            "chapter": 42,
            "verse": 25,
            "text": "Dan Dia lah Tuhan yang menerima taubat dari hamba-hambaNya (yang bertaubat) serta memaafkan kejahatan-kejahatan (yang mereka lakukan); dan Ia mengetahui akan apa yang kamu semua kerjakan"
        },
        {
            "chapter": 42,
            "verse": 26,
            "text": "Dan Ia memperkenankan doa permohonan orang-orang yang beriman serta beramal soleh, dan Ia menambahi mereka dari limpah kurniaNya (selain dari yang mereka pohonkan). Dan (sebaliknya) orang-orang yang kafir, disediakan bagi mereka azab seksa yang seberat-beratnya"
        },
        {
            "chapter": 42,
            "verse": 27,
            "text": "Dan kalaulah Allah memewahkan rezeki bagi setiap hambaNya, nescaya mereka akan melampaui batas di bumi (dengan perbuatan-perbuatan liar durjana); akan tetapi Allah menurunkan (rezekiNya itu) menurut kadar yang tertentu sebagaimana yang dikehendakiNya. Sesungguhnya Ia Mengetahui dengan mendalam akan segala keadaan hambaNya, lagi Melihat dengan nyata"
        },
        {
            "chapter": 42,
            "verse": 28,
            "text": "Dan Dia lah yang menurunkan hujan setelah mereka berputus asa, dan Ia pula menyebarkan rahmatNya merata-rata. Dan (ingatlah) Dia lah pengawal (yang melimpahkan ihsanNya), lagi Yang Maha Terpuji"
        },
        {
            "chapter": 42,
            "verse": 29,
            "text": "Dan di antara tanda-tanda kekuasaanNya ialah kejadian langit dan bumi serta segala yang Ia biakkan pada keduanya dari makhluk-makhluk yang melata; dan Ia Maha Kuasa menghimpunkan mereka semuanya apabila Ia kehendaki (melakukannya)"
        },
        {
            "chapter": 42,
            "verse": 30,
            "text": "Dan apa jua yang menimpa kamu dari sesuatu kesusahan (atau bala bencana), maka ia adalah disebabkan apa yang kamu lakukan (dari perbuatan-perbuatan yang salah dan berdosa); dan (dalam pada itu) Allah memaafkan sebahagian besar dari dosa-dosa kamu"
        },
        {
            "chapter": 42,
            "verse": 31,
            "text": "Dan kamu tidak akan dapat melemahkan kuasa Allah (daripada menimpakan kamu dengan bala bencana, walaupun kamu melarikan diri di mana sahaja) di muka bumi (atau di langit); dan kamu juga tidak akan beroleh sesiapapun yang lain dari Allah. - sebagai pelindung atau pemberi pertolongan"
        },
        {
            "chapter": 42,
            "verse": 32,
            "text": "Dan di antara tanda-tanda kekuasaanNya ialah kapal-kapal (yang besar tinggi) seperti gunung, belayar laju merempuh lautan"
        },
        {
            "chapter": 42,
            "verse": 33,
            "text": "Jika Ia kehendaki, Ia menghentikan tiupan angin, maka tinggalah kapal-kapal itu terapung-apung di muka lautan. Sesungguhnya yang demikian mengandungi tanda-tanda (yang besar pengajarannya) bagi tiap-tiap seorang (mukmin) yang sentiasa bersikap sabar, lagi sentiasa bersyukur"
        },
        {
            "chapter": 42,
            "verse": 34,
            "text": "Atau (jika Ia kehendaki) Ia binasakan kapal-kapal itu disebabkan dosa-dosa yang dilakukan oleh orang-orangnya, (lalu setengahnya dibiarkan mati lemas) dan (setengahnya diselamatkan dengan jalan) Ia memaafkan sebahagian besar dari dosa-dosa mereka"
        },
        {
            "chapter": 42,
            "verse": 35,
            "text": "(Berlakunya yang demikian supaya nyata kekuasaan Kami) dan supaya orang-orang yang membantah ayat-ayat keterangan Kami mengetahui, bahawa mereka tidak akan dapat jalan melepaskan diri (dari azab seksa)"
        },
        {
            "chapter": 42,
            "verse": 36,
            "text": "Oleh itu, apa jua yang diberikan kepada kamu, maka ia hanyalah nikmat kesenangan hidup di dunia ini sahaja, dan (sebaliknya) apa yang ada di sisi Allah (dari pahala hari akhirat) adalah lebih baik dan lebih kekal bagi orang-orang yang beriman dan yang berserah bulat-bulat kepada Tuhannya"
        },
        {
            "chapter": 42,
            "verse": 37,
            "text": "Dan juga (lebih baik dan lebih kekal bagi) orang-orang yang menjauhi dosa-dosa besar serta perbuatan-perbuatan yang keji; dan apabila mereka marah (disebabkan perbuatan yang tidak patut terhadap mereka), mereka memaafkannya"
        },
        {
            "chapter": 42,
            "verse": 38,
            "text": "Dan juga (lebih baik dan lebih kekal bagi) orang-orang yang menyahut dan menyambut perintah Tuhannya serta mendirikan sembahyang dengan sempurna; dan urusan mereka dijalankan secara bermesyuarat sesama mereka; dan mereka pula mendermakan sebahagian dari apa yang Kami beri kepadanya"
        },
        {
            "chapter": 42,
            "verse": 39,
            "text": "Dan juga (lebih baik dan lebih kekal bagi) orang-orang yang apabila ditimpa sesuatu perbuatan secara zalim, mereka hanya bertindak membela diri (sepadan dan tidak melampaui batas)"
        },
        {
            "chapter": 42,
            "verse": 40,
            "text": "Dan (jika kamu hendak membalas maka) balasan sesuatu kejahatan ialah kejahatan yang bersamaan dengannya; dalam pada itu sesiapa yang memaafkan (kejahatan orang) dan berbuat baik (kepadanya), maka pahalanya tetap dijamin oleh Allah (dengan diberi balasan yang sebaik-baiknya). Sesungguhnya Allah tidak suka kepada orang-orang yang berlaku zalim"
        },
        {
            "chapter": 42,
            "verse": 41,
            "text": "Dan sesungguhnya orang yang bertindak membela diri setelah ia dizalimi, maka mereka yang demikian keadaannya, tidak ada sebarang jalan hendak menyalahkan mereka"
        },
        {
            "chapter": 42,
            "verse": 42,
            "text": "Sesungguhnya jalan (untuk menyalahkan) hanyalah terhadap orang-orang yang melakukan kezaliman kepada manusia dan bermaharajalela di muka bumi dengan tiada sebarang alasan yang benar. Mereka itulah orang-orang yang beroleh azab seksa yang tidak berperi sakitnya"
        },
        {
            "chapter": 42,
            "verse": 43,
            "text": "Dalam pada itu (ingatlah), orang yang bersabar dan memaafkan (kesalahan orang terhadapnya), sesungguhnya yang demikian itu adalah dari perkara-perkara yang dikehendaki diambil berat (melakukannya)"
        },
        {
            "chapter": 42,
            "verse": 44,
            "text": "Dan sesiapa yang disesatkan oleh Allah, maka tidak ada baginya sesudah itu sesiapapun yang dapat menolongnya. Dan engkau akan melihat orang-orang yang zalim semasa mereka menyaksikan azab (pada hari kiamat) berkata: \"Adakah sebarang jalan untuk kami kembali ke dunia"
        },
        {
            "chapter": 42,
            "verse": 45,
            "text": "Dan engkau juga akan melihat mereka didedahkan kepada neraka dalam keadaan tunduk membisu dengan sebab kehinaan (yang mereka rasai) sambil memandang (ke neraka itu) hanya dengan mengerling (kerana gerun takut). Dan orang-orang yang beriman pula berkata: \"Sesungguhnya orang-orang yang rugi (dengan sebenar-benarnya) ialah mereka yang merugikan dirinya sendiri dan pengikut-pengikutnya pada hari kiamat (dengan sebab mereka memilih perbuatan derhaka di dunia). Ingatlah! Sesungguhnya orang-orang yang zalim itu berada dalam azab seksa yang kekal"
        },
        {
            "chapter": 42,
            "verse": 46,
            "text": "Dan tiadalah bagi mereka sebarang penolong - yang lain dari Allah - yang dapat memberikan pertolongan kepada mereka; dan sesiapa yang disesatkan oleh Allah (disebabkan pilihannya yang salah) maka tidak ada baginya sebarang jalan (untuk mendapat hidayah petunjuk)"
        },
        {
            "chapter": 42,
            "verse": 47,
            "text": "Sahut dan sambutlah seruan Tuhan kamu (yang mengajak kamu beriman), sebelum datangnya dari Allah - hari yang tidak dapat ditolak; pada hari itu tidak ada bagi kamu tempat berlindung (dari azabNya), dan tidak ada pula bagi kamu sebarang alasan untuk menafikan (kesalahan yang kamu telah lakukan)"
        },
        {
            "chapter": 42,
            "verse": 48,
            "text": "Oleh itu, jika mereka berpaling ingkar, maka Kami tidak mengutusmu (wahai Muhammad) sebagai pengawas terhadap mereka; tugasmu tidak lain hanyalah menyampaikan (apa yang diperintahkan kepadamu). Dan (ingatlah) sesungguhnya apabila Kami memberi manusia merasai sesuatu rahmat dari Kami, ia bergembira dengannya; dan (sebaliknya) jika mereka ditimpa sesuatu kesusahan disebabkan dosa-dosa yang mereka lakukan, maka (mereka segera membantah serta melupakan rahmat yang mereka telah menikmatinya, kerana) sesungguhnya manusia itu sangat tidak mengenang nikmat-nikmat Tuhannya"
        },
        {
            "chapter": 42,
            "verse": 49,
            "text": "Bagi Allah jualah hak milik segala yang ada di langit dan di bumi; Ia menciptakan apa yang dikehendakiNya; Ia mengurniakan anak-anak perempuan kepada sesiapa yang dikehendakiNya, dan mengurniakan anak-anak lelaki kepada sesiapa yang dikehendakiNya"
        },
        {
            "chapter": 42,
            "verse": 50,
            "text": "Atau Ia mengurniakan mereka kedua-duanya - anak-anak lelaki dan perempuan, dan Ia juga menjadikan sesiapa yang dikehendakiNya: mandul. Sesungguhnya Ia Maha Mengetahui, lagi Maha Kuasa"
        },
        {
            "chapter": 42,
            "verse": 51,
            "text": "Dan tidaklah layak bagi seseorang manusia bahawa Allah berkata-kata dengannya kecuali dengan jalan wahyu (dengan diberi ilham atau mimpi), atau dari sebalik dinding (dengan mendengar suara sahaja), atau dengan mengutuskan utusan (malaikat) lalu utusan itu menyampaikan wahyu kepadanya dengan izin Allah akan apa yang dikehendakiNya. Sesungguhnya Allah Maha Tinggi keadaanNya, lagi Maha Bijaksana"
        },
        {
            "chapter": 42,
            "verse": 52,
            "text": "Dan demikianlah Kami wahyukan kepadamu (Muhammad) - Al-Quran sebagai roh (yang menghidupkan hati perintah Kami; engkau tidak pernah mengetahui (sebelum diwahyukan kepadamu): apakah Kitab (Al-Quran) itu dan tidak juga mengetahui apakah iman itu; akan tetapi Kami jadikan Al-Quran: cahaya yang menerangi, Kami beri petunjuk dengannya sesiapa yang Kami kehendaki di antara hamba-hamba Kami. Dan sesungguhnya engkau (wahai Muhammad) adalah memberi petunjuk dengan Al-Quran itu ke jalan yang lurus"
        },
        {
            "chapter": 42,
            "verse": 53,
            "text": "Iaitu jalan Allah yang memiliki dan menguasai segala yang ada di langit dan yang ada di bumi. Ingatlah! Kepada Allah jualah kembali segala urusan"
        },
        {
            "chapter": 43,
            "verse": 1,
            "text": "Haa, Miim"
        },
        {
            "chapter": 43,
            "verse": 2,
            "text": "Demi Kitab Al-Quran yang menyatakan kebenaran"
        },
        {
            "chapter": 43,
            "verse": 3,
            "text": "Sesungguhnya Kami jadikan Kitab itu sebagai Quran yang diturunkan dengan bahasa Arab, supaya kamu (menggunakan akal) memahaminya"
        },
        {
            "chapter": 43,
            "verse": 4,
            "text": "Dan sesungguhnya Al-Quran itu dalam Ibu Suratan di sisi Kami - sangat tinggi (kemuliaannya), lagi amat banyak mengandungi hikmat-hikmat dan kebenaran yang tetap kukuh"
        },
        {
            "chapter": 43,
            "verse": 5,
            "text": "Patutkah Kami membiarkan kamu dengan mengenepikan dan menjauhkan peringatan Al-Quran daripada kamu, kerana kamu telah menjadi kaum yang melampau buruk keadaannya? (Tidak! Kami tidak akan biarkan, bahkan Kami tetap mengingatkan kamu, sama ada kamu mahu menerimanya atau sebaliknya)"
        },
        {
            "chapter": 43,
            "verse": 6,
            "text": "Dan (ingatlah), berapa banyak nabi-nabi yang kami telah utuskan kepada umat-umat yang terdahulu zamannya"
        },
        {
            "chapter": 43,
            "verse": 7,
            "text": "Dan tidak ada seseorang Nabi pun yang datang kepada mereka, melainkan mereka mempersenda dan mengejek-ejeknya"
        },
        {
            "chapter": 43,
            "verse": 8,
            "text": "Lalu Kami binasakan orang-orang yang lebih kekuatannya (dan lebih kejam serangannya) daripada mereka; dan telahpun disebutkan (berulang-ulang di dalam Al-Quran) tentang kisah-kisah dan misal perbandingan mengenai umat-umat yang telah lalu"
        },
        {
            "chapter": 43,
            "verse": 9,
            "text": "Dan demi sesungguhnya! Jika engkau (wahai Muhammad) bertanya kepada mereka (yang musyrik) itu:\" Siapakah yang menciptakan langit dan bumi?\" Sudah tentu mereka akan menjawab: \"Yang menciptakannya ialah Allah Yang Maha Kuasa, lagi Maha Mengetahui"
        },
        {
            "chapter": 43,
            "verse": 10,
            "text": "(Dia lah Tuhan) yang telah menjadikan bumi bagi kamu sebagai hamparan, dan Ia telah mengadakan bagi kamu di bumi jalan-jalan lalu-lalang, supaya kamu mendapat petunjuk (ke arah yang dituju)"
        },
        {
            "chapter": 43,
            "verse": 11,
            "text": "Dan (Dia lah) yang menurunkan hujan dari menurut sukatan yang tertentu, lalu Kami hidupkan dengan hujan itu negeri yang kering tandus tanahnya. Sedemikian itulah pula kamu akan dikeluarkan (hidup semula dari kubur)"
        },
        {
            "chapter": 43,
            "verse": 12,
            "text": "Dan (Dia lah) yang menciptakan sekalian makhluk yang berbagai jenisnya; dan Ia mengadakan bagi kamu kapal-kapal dan binatang ternak yang kamu dapat mengenderainya"
        },
        {
            "chapter": 43,
            "verse": 13,
            "text": "Supaya kamu duduk tetap di atasnya; kemudian kamu mengingati nikmat Tuhan kamu apabila kamu duduk tetap di atasnya, serta kamu (bersyukur dengan) mengucapkan:\" Maha Suci Tuhan yang telah memudahkan kenderaan ini untuk kami, sedang kami sebelum itu tidak terdaya menguasainya"
        },
        {
            "chapter": 43,
            "verse": 14,
            "text": "Dan sesungguhnya kepada Tuhan kamilah, kami akan kembali"
        },
        {
            "chapter": 43,
            "verse": 15,
            "text": "Dan mereka (yang musyrik mempersekutukan Allah dengan) menjadikan sebahagian dari hamba-hamba Allah sebagai anak bagiNya. Sesungguhnya manusia (yang demikian sesatnya) sangat tidak mengenang budi, lagi nyata kufurnya"
        },
        {
            "chapter": 43,
            "verse": 16,
            "text": "Patutkah tuhan mengambil dari makhluk-makhluk yang diciptakanNya menjadi anak-anak perempuannya, dan Ia mengutamakan kamu dengan anak-anak lelaki"
        },
        {
            "chapter": 43,
            "verse": 17,
            "text": "Padahal apabila diberitahu kepada salah seorang dari mereka dengan (berita bahawa ia beroleh anak perempuan seperti) yang dijadikannya sekutu yang sejenis dengan Allah Yang Maha Pemurah, muramlah mukanya sepanjang hari (kerana menanggung dukacita), sedang ia menahan perasaan marahnya dalam hati"
        },
        {
            "chapter": 43,
            "verse": 18,
            "text": "Patutkah (yang dikatakan anak Allah itu jenis perempuan) yang biasanya dididik dan dibesarkan dalam perhiasan, sedang ia semasa berbantah dan bertikam lidah tidak dapat memberikan alasan yang jelas"
        },
        {
            "chapter": 43,
            "verse": 19,
            "text": "Dan mereka pula menyifatkan malaikat - yang juga menjadi hamba-hamba Allah Yang Maha Pemurah itu - jenis perempuan. Adakah mereka menyaksikan kejadian malaikat itu? Akan dituliskan kata-kata mereka (yang dusta itu), dan mereka akan ditanya kelak (serta akan menerima balasannya)"
        },
        {
            "chapter": 43,
            "verse": 20,
            "text": "Dan mereka berkata: \"Kalaulah Allah Yang Maha Pemurah menghendaki tentulah kami tidak menyembah malaikat itu\". (Sebenarnya) mereka tidak mempunyai sesuatu pengetahuan pun mengenai kata-kata mereka (yang demikian), mereka hanyalah orang-orang yang berdusta"
        },
        {
            "chapter": 43,
            "verse": 21,
            "text": "Pernahkah Kami memberikan mereka sebelum Al-quran ini sebuah Kitab (yang membenarkan dakwaan mereka), lalu mereka berpegang teguh kepada kitab itu"
        },
        {
            "chapter": 43,
            "verse": 22,
            "text": "(Tidak ada sebarang bukti bagi mereka) bahkan mereka (hanyalah) berkata: Sesungguhnya kami telah mendapati datuk nenek kami menurut satu jalan ugama, dan sesungguhnya kami beroleh petunjuk menurut jejak mereka sahaja"
        },
        {
            "chapter": 43,
            "verse": 23,
            "text": "Dan demikianlah halnya (orang-orang yang taqlid buta); Kami tidak mengutus sebelummu (wahai Muhammad) kepada (penduduk) sesebuah negeri, seseorang Rasul pemberi amaran, melainkan orang-orang yang berada dalam kemewahan di negeri itu berkata: \"Sesungguhnya kami dapati datuk nenek kami menurut satu jalan ugama, dan sesungguhnya kami hanya mengikut jejak mereka sahaja"
        },
        {
            "chapter": 43,
            "verse": 24,
            "text": "Rasul itu berkata: \"Adakah (kamu akan menurut juga mereka) walaupun aku membawa kepada kamu ugama yang lebih jelas hidayah petunjuknya daripada jalan ugama yang kamu dapati datuk nenek kamu menurutnya?\" Mereka menjawab: \"Sesungguhnya kami tetap mengingkari apa yang kamu diutuskan membawanya"
        },
        {
            "chapter": 43,
            "verse": 25,
            "text": "Lalu kami balas keingkaran mereka dengan azab yang membinasakan; maka perhatikanlah bagaimana buruknya kesudahan umat-umat yang mendustakan Rasul-rasulnya"
        },
        {
            "chapter": 43,
            "verse": 26,
            "text": "Dan (ingatkanlah peristiwa) ketika Nabi Ibrahim berkata kepada bapanya dan kaumnya: \"Sesungguhnya aku berlepas diri dari apa yang kamu sembah"
        },
        {
            "chapter": 43,
            "verse": 27,
            "text": "Yang lain dari Tuhan yang menciptakan daku, kerana sesungguhnya Ia tetap memberi hidayah petunjuk kepadaku"
        },
        {
            "chapter": 43,
            "verse": 28,
            "text": "Dan Nabi Ibrahim menjadikan kalimah tauhid itu tetap kekal pada keturunannya, supaya mereka kembali (kepada tauhid itu, jika ada yang menyeleweng kepada syirik)"
        },
        {
            "chapter": 43,
            "verse": 29,
            "text": "(Kebanyakan mereka tidak kembali kepada tauhid, dan Aku pula tidak segerakan azab mereka) bahkan Aku memberikan mereka dan datuk nenek mereka menikmati kesenangan hidup, sehingga datanglah kepada mereka kebenaran (Al-Quran), dan seorang Rasul yang menerangkan tauhid"
        },
        {
            "chapter": 43,
            "verse": 30,
            "text": "Dan ketika kebenaran (Al-Quran) itu disampaikan kepada mereka, berkatalah mereka: \"Sesungguhnya ini adalah sihir, dan sesungguhnya kami tetap mengingkarinya"
        },
        {
            "chapter": 43,
            "verse": 31,
            "text": "Dan (kerana mereka mencemuh Nabi Muhammad) mereka berkata: \"(Kalaulah Al-Quran ini menjadi bukti kenabian seseorang, maka) sepatutnya Al-Quran ini diturunkan kepada seorang besar (yang kaya dan berpengaruh) dari salah sebuah dua bandar yang (terkenal) itu"
        },
        {
            "chapter": 43,
            "verse": 32,
            "text": "(Mengapa pemberian Kami itu mereka ingkarkan?) Adakah mereka berkuasa membahagi-bahagikan (perkara-perkara keruhanian dan keugamaan yang menjadi sebesar-besar) rahmat Tuhanmu (wahai Muhammad, seolah-olah Kami hanya berkuasa dalam perkara kebendaan dan keduniaan sahaja? Mereka tidak ingkarkan): Kami membahagi-bahagikan antara mereka segala keperluan hidup mereka dalam kehidupan dunia ini, (setengahnya Kami jadikan kaya raya dan setengahnya miskin menderita); dan juga Kami telah menjadikan darjat setengah mereka tertinggi dari darjat setengahnya yang lain; (semuanya itu) supaya sebahagian dari mereka senang mendapat kemudahan menjalankan kehidupannya dari (bantuan) setengahnya yang lain. Dan lagi rahmat Tuhanmu (yang meliputi kebahagiaan dunia dan akhirat) adalah lebih baik dari kebendaan dan keduniaan semata-mata yang mereka kumpulkan"
        },
        {
            "chapter": 43,
            "verse": 33,
            "text": "Dan kalaulah tidak kerana manusia akan menjadi umat yang satu (dalam kekufuran), nescaya Kami jadikan bagi orang-orang yang kufur ingkar kepada Tuhan Yang Maha Pemurah, bumbung rumah-rumah mereka dari perak, dan tangga-tangga yang mereka naik turun di atasnya (dari perak juga)"
        },
        {
            "chapter": 43,
            "verse": 34,
            "text": "Dan juga pintu-pintu rumah mereka (dari perak juga), dan kerusi-kerusi panjang yang mereka berbaring di atasnya (dari perak juga)"
        },
        {
            "chapter": 43,
            "verse": 35,
            "text": "Serta berbagai barang perhiasan (keemasan). Dan (ingatlah), segala yang tersebut itu tidak lain hanyalah merupakan kesenangan hidup di dunia; dan (sebaliknya) kesenangan hari akhirat di sisi hukum Tuhanmu adalah khas bagi orang-orang yang bertaqwa"
        },
        {
            "chapter": 43,
            "verse": 36,
            "text": "Dan sesiapa yang tidak mengindahkan pengajaran (Al-Quran yang diturunkan oleh Allah) Yang maha Pemurah, Kami akan adakan baginya Syaitan (yang menghasut dan menyesatkannya), lalu menjadilah Syaitan itu temannya yang tidak renggang daripadanya"
        },
        {
            "chapter": 43,
            "verse": 37,
            "text": "Dan sesungguhnya Syaitan-syaitan itu tetap menghalangi mereka dari jalan yang benar, sedang mereka menyangka bahawa mereka orang-orang yang mendapat hidayah petunjuk"
        },
        {
            "chapter": 43,
            "verse": 38,
            "text": "Sehingga apabila ia (yang terjerumus dalam kesesatan itu) datang kepada Kami (pada hari kiamat), berkatalah ia (kepada Syaitannya): \"Alangkah baiknya (kalau di dunia dahulu ada sekatan yang memisahkan) antaraku denganmu sejauh timur dengan barat! Kerana (engkau) adalah sejahat-jahat teman"
        },
        {
            "chapter": 43,
            "verse": 39,
            "text": "(Lalu dikatakan kepada mereka): \"Pada hari ini, setelah nyata bahawa kamu telah menganiaya diri sendiri, (maka apa yang kamu cita-citakan itu) tidak sekali-kali akan memberi faedah kepada kamu, kerana sesungguhnya kamu dan teman-teman kamu itu tetap menderita bersama-sama di dalam azab"
        },
        {
            "chapter": 43,
            "verse": 40,
            "text": "Maka (mengapa engkau berdukacita wahai Muhammad) adakah engkau berkuasa menjadikan orang-orang yang pekak mendengar, atau menunjuk jalan kepada orang-orang yang buta (mata hatinya), dan juga orang-orang yang berada dalam kesesatan yang nyata"
        },
        {
            "chapter": 43,
            "verse": 41,
            "text": "Oleh itu (bertenanglah engkau, kerana) kalaulah Kami wafatkan engkau (sebelum Kami perlihatkan kepadamu azab yang akan menimpa mereka), maka sesungguhnya Kami tetap menyeksakan mereka"
        },
        {
            "chapter": 43,
            "verse": 42,
            "text": "Atau sekiranya Kami (hendak) memperlihatkan kepadamu apa yang Kami janjikan kepada mereka (dari azab seksa itu), maka Kami tetap berkuasa terhadap mereka"
        },
        {
            "chapter": 43,
            "verse": 43,
            "text": "Dengan yang demikian, berpegang teguhlah engkau kepada Al-Quran yang telah diwahyukan kepadamu; kerana sesungguhnya engkau berada di atas jalan yang lurus"
        },
        {
            "chapter": 43,
            "verse": 44,
            "text": "Dan sesungguhnya Al-Quran itu memberikan kemuliaan dan peringatan kepadamu (wahai Muhammad) dan kepada kaummu; dan kamu akan ditanya kelak (tentang isi kandungannya yang kamu telah amalkan)"
        },
        {
            "chapter": 43,
            "verse": 45,
            "text": "Dan bertanyalah kepada umat mana-mana Rasul yang Kami telah utuskan sebelummu; pernahkah Kami memberi hukum menetapkan sebarang tuhan untuk disembah, selain dari Allah Yang Maha Pemurah"
        },
        {
            "chapter": 43,
            "verse": 46,
            "text": "Dan demi sesungguhnya! Kami telah mengutus Nabi Musa dengan membawa mukjizat-mukjizat Kami, kepada Firaun dan kaumnya, lalu ia berkata: \"Sesungguhnya aku ini ialah Rasul dari Tuhan sekalian alam"
        },
        {
            "chapter": 43,
            "verse": 47,
            "text": "Maka apabila ia datang kepada mereka dengan membawa tanda-tanda kekuasaan Kami, mereka dengan serta-merta mencemuh dan menggelakkan (apa yang dibawanya) itu"
        },
        {
            "chapter": 43,
            "verse": 48,
            "text": "Dan tidaklah Kami memperlihatkan kepada mereka sesuatu tanda kebenaran Nabi Musa melainkan tanda itu adalah lebih terang dari yang terdahulu daripadanya; Dan Kami timpakan mereka dengan berbagai azab (bala bencana), supaya mereka kembali (bertaubat)"
        },
        {
            "chapter": 43,
            "verse": 49,
            "text": "Dan (apabila bala bencana itu menimpa mereka), mereka merayu kepada Nabi Musa dengan berkata: \"Wahai orang yang bijak pandai, pohonkanlah kepada Tuhanmu keselamatan untuk kami dengan (kemuliaan) pangkat Nabi yang diberikan kepadamu; sesungguhnya kami (sesudah itu) akan patuh beriman"
        },
        {
            "chapter": 43,
            "verse": 50,
            "text": "Setelah Kami hapuskan azab itu daripada mereka, mereka terus mencabuli janjinya"
        },
        {
            "chapter": 43,
            "verse": 51,
            "text": "Dan Firaun pula menyeru (dengan mengisytiharkan) kepada kaumnya, katanya: \"Wahai kaumku! Bukankah kerajaan negeri Mesir ini - akulah yang menguasainya, dan sungai-sungai ini mengalir di bawah (istana) ku? Tidakkah kamu melihatnya"
        },
        {
            "chapter": 43,
            "verse": 52,
            "text": "Bahkan bukankah aku lebih baik daripada orang yang hina keadaannya ini, dan yang hampir-hampir tidak dapat menjelaskan perkataannya"
        },
        {
            "chapter": 43,
            "verse": 53,
            "text": "(Kalau betul ia seorang Rasul) maka sepatutnya ia dipakaikan (oleh Tuhannya) gelang-gelang emas (yang menandakan ia seorang pemimpin), atau datang malaikat bersama-sama dengannya (sebagai saksi tentang kebenarannya)"
        },
        {
            "chapter": 43,
            "verse": 54,
            "text": "(Dengan yang demikian), maka Firaun memperbodohkan kaumnya, lalu mereka mematuhinya; sesungguhnya mereka itu adalah kaum yang fasik - derhaka"
        },
        {
            "chapter": 43,
            "verse": 55,
            "text": "Setelah mereka menyebabkan kemurkaan Kami (dengan perbuatan derhaka itu), Kami menyeksa mereka, iaitu menenggelamkan mereka semuanya di laut (sehingga binasa)"
        },
        {
            "chapter": 43,
            "verse": 56,
            "text": "Maka kami jadikan mereka contoh dan pengajaran bagi orang-orang yang datang kemudian"
        },
        {
            "chapter": 43,
            "verse": 57,
            "text": "Dan ketika (nabi Isa) anak Maryam dikemukakan sebagai satu misal perbandingan, (untuk membantahmu wahai Muhammad), tiba-tiba kaummu bersorak-sorak kesukaan terhadapnya (kerana menyangka bahawa mereka telah menang)"
        },
        {
            "chapter": 43,
            "verse": 58,
            "text": "Dan mereka berkata lagi: \"Manakah yang lebih baik, benda-benda yang kami sembah atau Isa?\" Dan (sebenarnya) mereka tidak mengemukakan perbandingan itu kepadamu (wahai Muhammad) melainkan kerana membantah semata-mata (bukan kerana mencari kebenaran); bahkan mereka itu adalah kaum yang suka sekali mengemukakan bantahan"
        },
        {
            "chapter": 43,
            "verse": 59,
            "text": "Nabi Isa itu tidak lain hanyalah seorang hamba yang telah Kami kurniakan nikmat kepadanya (dengan pangkat Nabi), dan Kami jadikan dia satu contoh (kekuasaan kami yang menakjubkan) bagi kaum Bani Israil"
        },
        {
            "chapter": 43,
            "verse": 60,
            "text": "Dan kalaulah kami kehendaki, kami berkuasa melahirkan daripada kamu (wahai kaum lelaki): malaikat mengganti kamu (menjalankan urusan) di muka bumi"
        },
        {
            "chapter": 43,
            "verse": 61,
            "text": "Dan sesungguhnya Nabi Isa menjadi tanda kedatangan hari kiamat, maka janganlah kamu ragu-ragu tentang (hari kiamat) itu, dan turutlah (petunjukKu); inilah jalan yang lurus"
        },
        {
            "chapter": 43,
            "verse": 62,
            "text": "Dan janganlah Syaitan menghalang kamu (daripada menurut jalan yang benar); sesungguhnya Syaitan itu musuh yang nyata bagi kamu"
        },
        {
            "chapter": 43,
            "verse": 63,
            "text": "Dan ketika Nabi Isa datang (kepada kaumnya) dengan membawa keterangan-keterangan yang nyata, berkatalah ia: \"Sesungguhnya aku datang kepada kamu dengan membawa hikmat (ajaran Tuhan), dan untuk menerangkan kepada kamu: sebahagian dari (perkara-perkara ugama) yang kamu berselisihan padanya. Oleh itu, bertaqwalah kamu kepada Allah dan taatlah kepadaku"
        },
        {
            "chapter": 43,
            "verse": 64,
            "text": "Sesungguhnya Allah ialah Tuhanku dan Tuhan kamu, maka sembahlah kamu akan Dia; inilah jalan yang lurus"
        },
        {
            "chapter": 43,
            "verse": 65,
            "text": "Kemudian, golongan-golongan (dari kaumnya) itu berselisihan sesama sendiri. Maka kecelakaan dan kebinasaanlah bagi orang-orang yang zalim itu, dari (paluan) azab seksa yang tidak terperi sakitnya, pada hari pembalasan"
        },
        {
            "chapter": 43,
            "verse": 66,
            "text": "(Mereka yang menentang Nabi Muhammad) tidak ada lagi yang mereka tunggu melainkan saat kiamat yang akan datang kepada mereka secara mengejut, dan dalam keadaan mereka lalai leka dengan perkara-perkara keduniaan"
        },
        {
            "chapter": 43,
            "verse": 67,
            "text": "Pada hari itu sahabat-sahabat karib: setengahnya akan menjadi musuh kepada setengahnya yang lain, kecuali orang-orang yang persahabatannya berdasarkan taqwa (iman dan amal soleh)"
        },
        {
            "chapter": 43,
            "verse": 68,
            "text": "(Mereka - yang bertaqwa - itu, diberi penghormatan serta diseru oleh Allah Taala dengan firmanNya): \"Wahai hamba-hambaku! Pada hari ini kamu tidak akan merasai sebarang kebimbangan (dari sesuatu yang tidak baik); dan kamu pula tidak akan berdukacita"
        },
        {
            "chapter": 43,
            "verse": 69,
            "text": "(Mereka itu ialah) orang-orang yang beriman akan ayat-ayat keterangan Kami, serta mereka menjadi orang-orang Islam yang taat patuh"
        },
        {
            "chapter": 43,
            "verse": 70,
            "text": "(Mereka diberi sebaik-baik balasan dengan dikatakan kepada mereka): \"Masuklah kamu ke dalam Syurga bersama-sama isteri-isteri kamu (yang beriman), dengan menikmati sepenuh-penuh kegembiraan dan kesenangan"
        },
        {
            "chapter": 43,
            "verse": 71,
            "text": "Diedarkan kepada mereka pinggan-pinggan besar dan piala-piala dari emas; dan di dalam Syurga itu pula disediakan segala yang diingini oleh nafsu serta di pandang indah oleh mata; dan (dikatakan kepada mereka): \"Kamu adalah tetap kekal di dalamnya"
        },
        {
            "chapter": 43,
            "verse": 72,
            "text": "Dan (dikatakan lagi kepada mereka): \"Inilah Syurga yang diberikan kamu mewarisinya, disebabkan apa yang kamu telah kerjakan"
        },
        {
            "chapter": 43,
            "verse": 73,
            "text": "Kamu beroleh di dalamnya berbagai jenis buah-buahan, untuk kamu makan daripadanya"
        },
        {
            "chapter": 43,
            "verse": 74,
            "text": "Sesungguhnya orang-orang yang berdosa (dengan kekufurannya), kekal selama-lamanya di dalam azab seksa neraka Jahannam"
        },
        {
            "chapter": 43,
            "verse": 75,
            "text": "Tidak diringankan azab itu daripada mereka, dan mereka tinggal menderitainya dengan berputus asa (daripada mendapat sebarang pertolongan)"
        },
        {
            "chapter": 43,
            "verse": 76,
            "text": "Dan tidaklah kami menganiaya mereka, akan tetapi merekalah yang menganiaya diri sendiri"
        },
        {
            "chapter": 43,
            "verse": 77,
            "text": "Dan mereka menyeru (ketua malaikat penjaga neraka, dengan berkata): \"Wahai Malik! Biarlah hendaknya Tuhanmu mematikan kami (kerana kami tidak tahan menderita)!\" Maalik menjawab: \"Sesungguhnya kamu tetap kekal di dalam azab"
        },
        {
            "chapter": 43,
            "verse": 78,
            "text": "(Bagi menyatakan sebabnya mereka dibiarkan di dalam azab, Allah Taala berfirman): \"Demi sesungguhnya! Kami telah menyampaikan kebenaran kepada kamu (melalui Rasul Kami), akan tetapi kebanyakan kamu (telah menentangnya, kerana kamu) tidak suka kepada kebenaran itu"
        },
        {
            "chapter": 43,
            "verse": 79,
            "text": "Bahkan mereka (yang kafir) itu telah mengambil keputusan menjalankan satu rancangan (hendak membunuh Rasul Kami), maka Kami juga mengambil keputusan (menggagalkan rancangan mereka)"
        },
        {
            "chapter": 43,
            "verse": 80,
            "text": "Patutkah mereka menyangka bahawa Kami tidak mendengar apa yang mereka sembunyikan (di dalam hati) dan apa yang mereka perkatakan (dengan berbisik) sesama sendiri? (Bukan sebagaimana yang mereka sangka) bahkan utusan-utusan Kami (malaikat) yang menjaga mereka, ada menulis segala yang mereka lakukan"
        },
        {
            "chapter": 43,
            "verse": 81,
            "text": "Katakanlah (Wahai Muhammad, kepada mereka yang musyrik itu): \"Kalau betul Allah yang maha pemurah, mempunyai anak (sebagaimana yang kamu dakwakan) maka akulah orang yang awal pertama yang akan menyembah anak itu; (tetapi dakwaan kamu itu tidak berasas)"
        },
        {
            "chapter": 43,
            "verse": 82,
            "text": "Maha Suci Allah Tuhan yang menciptakan langit dan bumi, - tuhan yang mempunyai Arasy (yang melambangkan kebesarannya), - (Maha Sucilah Ia) dari apa yang mereka katakan itu"
        },
        {
            "chapter": 43,
            "verse": 83,
            "text": "Oleh itu, biarkanlah mereka (wahai Muhammad) tenggelam dalam kesesatan mereka dan leka bermain-main (dalam dunia mereka), sehingga mereka menemui hari yang dijanjikan kepada mereka (untuk menerima balasan)"
        },
        {
            "chapter": 43,
            "verse": 84,
            "text": "Dan (ingatlah), Allah jualah Tuhan yang berhak disembah di langit, dan Dia lah Tuhan yang berhak disembah di bumi; dan Dia lah jua Yang Maha Bijaksana, lagi Maha Mengetahui"
        },
        {
            "chapter": 43,
            "verse": 85,
            "text": "Dan Maha Tinggilah Kebesaran Tuhan yang menguasai langit dan bumi serta segala yang ada di antara keduanya; dan Dia lah jua yang mengetahui tentang (masa datangnya) hari kiamat; dan kepadanyalah kamu semua akan dikembalikan"
        },
        {
            "chapter": 43,
            "verse": 86,
            "text": "Dan segala yang mereka sembah yang lain dari Allah, tidak mempunyai sebarang kuasa untuk memberikan syafaat pertolongan, kecuali sesiapa yang memberi penerangan mengakui kebenaran dengan mentauhidkan Allah, Tuhan Yang Sebenar-benarnya secara mereka mengetahuiNya dengan yakin (bukan dengan kata-kata orang; maka merekalah yang mungkin diizinkan memberi dan mendapat syafaat itu)"
        },
        {
            "chapter": 43,
            "verse": 87,
            "text": "Dan demi sesungguhnya! Jika engkau (wahai Muhammad) bertanya kepada mereka: \"Siapakah yang menciptakan mereka?\" Sudah tentu mereka akan menjawab: \"Allah!\". (Jika demikian) maka bagaimana mereka rela dipesongkan (dari menyembah dan mengesakanNya)"
        },
        {
            "chapter": 43,
            "verse": 88,
            "text": "Dan (Dia lah Tuhan yang Mengetahui rayuan Nabi Muhammad) yang berkata: Wahai TuhanKu! Sesungguhnya mereka ini adalah satu kaum yang tidak mahu beriman (maka terserahlah kepadaMu untuk mengadilinya)"
        },
        {
            "chapter": 43,
            "verse": 89,
            "text": "(Tuhan menjawab rayuannya dengan berfirman): \"Jika demikian, maka janganlah engkau (wahai Muhammad) hiraukan mereka, dan katakanlah: ` Selamat tinggalah! ' Kemudian mereka akan mengetahui kelak (akibat keingkarannya)"
        },
        {
            "chapter": 44,
            "verse": 1,
            "text": "Haa, Miim"
        },
        {
            "chapter": 44,
            "verse": 2,
            "text": "Demi Al-Quran Kitab yang menerangkan kebenaran"
        },
        {
            "chapter": 44,
            "verse": 3,
            "text": "Sesungguhnya Kami telah menurunkan Al-Quran itu pada malam yang berkat; (Kami berbuat demikian) kerana sesungguhnya Kami sentiasa memberi peringatan dan amaran (jangan hamba-hamba Kami ditimpa azab)"
        },
        {
            "chapter": 44,
            "verse": 4,
            "text": "(Kami menurunkan Al-Quran pada malam yang tersebut, kerana) pada malam yang berkat itu, dijelaskan (kepada malaikat) tiap-tiap perkara yang mengandungi hikmat serta tetap berlaku, (tidak berubah atau bertukar)"
        },
        {
            "chapter": 44,
            "verse": 5,
            "text": "Iaitu perkara-perkara yang terbitnya dari hikmat kebijaksanaan Kami; sesungguhnya telah menjadi adat Kami mengutus Rasul"
        },
        {
            "chapter": 44,
            "verse": 6,
            "text": "(Untuk menyampaikan) rahmat dari Tuhanmu (kepada umat manusia); sesungguhnya Allah Jualah Yang Maha Mendengar, lagi Maha Mengetahui (akan segala keadaan hamba-hambaNya)"
        },
        {
            "chapter": 44,
            "verse": 7,
            "text": "Tuhan (yang mencipta dan mentadbirkan keadaan) langit dan bumi serta segala yang ada di antara keduanya; kalau betul kamu orang-orang yang yakin (akan hakikat itu, maka terimalah sahaja apa yang diutuskan kepada kamu)"
        },
        {
            "chapter": 44,
            "verse": 8,
            "text": "Tiada Tuhan yang berhak disembah melainkan Dia; Dia lah Yang menghidupkan dan Yang mematikan; (Dia lah jua) Tuhan kamu dan Tuhan datuk nenek kamu yang telah lalu"
        },
        {
            "chapter": 44,
            "verse": 9,
            "text": "(Mereka tidak meyakini kebenaran yang dijelaskan kepada mereka), bahkan mereka masih tenggelam dalam keraguan sambil bermain-main dengan perkara ugama"
        },
        {
            "chapter": 44,
            "verse": 10,
            "text": "Oleh itu tunggulah (wahai Muhammad) semasa langit membawa asap kemarau yang jelas nyata (yang menyebabkan kebuluran yang dahsyat)"
        },
        {
            "chapter": 44,
            "verse": 11,
            "text": "Yang akan menimpa seluruh keadaan manusia (yang kafir itu, sehingga mereka akan berkata: \"Ini adalah azab yang sungguh menyakitkan)"
        },
        {
            "chapter": 44,
            "verse": 12,
            "text": "(Pada saat itu mereka akan merayu dengan berkata): \"Wahai Tuhan kami! Hapuskanlah azab ini dari kami, sesungguhnya kami akan beriman"
        },
        {
            "chapter": 44,
            "verse": 13,
            "text": "Bagaimana mereka dapat beringat (menyempurnakan janji mereka hendak beriman itu)? Pada hal mereka telah pun didatangi seorang Rasul yang memberi keterangan-keterangan (yang cukup untuk mereka beriman)"
        },
        {
            "chapter": 44,
            "verse": 14,
            "text": "Sekalipun demikian, mereka juga berpaling ingkar daripada menerima keterangannya sambil berkata (sesama sendiri): \"Dia seorang yang diajar (oleh bangsa asing), dia juga seorang yang gila"
        },
        {
            "chapter": 44,
            "verse": 15,
            "text": "Sesungguhnya (kalaulah) kami hapuskan azab itu barang sedikitpun, sudah tentu kamu akan kembali (kufur ingkar)"
        },
        {
            "chapter": 44,
            "verse": 16,
            "text": "(Ingatlah! Kalau kamu ulangi keingkaran kamu, kamu akan dibinasakan) semasa Kami timpakan (kamu dengan) paluan yang besar (dari pihak lawan kamu); sesungguhnya Kami tetap akan menyeksa (dengan azab yang seberat-beratnya)"
        },
        {
            "chapter": 44,
            "verse": 17,
            "text": "Dan demi Sesungguhnya! Sebelum mereka, Kami telah menguji kaum Firaun, dan merekapun telah didatangi oleh seorang Rasul (Nabi Musa) Yang mulia"
        },
        {
            "chapter": 44,
            "verse": 18,
            "text": "(Yang memberitahu kepada mereka dengan katanya): Berikanlah kepadaku wahai hamba-hamba Allah (apa-apa yang menandakan kamu menerima kerasulanku); sesungguhnya aku ini seorang Rasul yang amanah, yang diutuskan kepada kamu"
        },
        {
            "chapter": 44,
            "verse": 19,
            "text": "Dan janganlah kamu berlaku sombong takbur terhadap Allah; sesungguhnya aku ada membawa kepada kamu mukjizat yang jelas nyata"
        },
        {
            "chapter": 44,
            "verse": 20,
            "text": "Dan sesungguhnya aku telah memohon perlindungan kepada Tuhanku dan Tuhan kamu, daripada kamu merejam (atau menyakiti) daku"
        },
        {
            "chapter": 44,
            "verse": 21,
            "text": "Dan sekiranya kamu tidak juga mahu berimankan kerasulanku, maka putuskanlah perhubungan kamu denganku (janganlah mengganggu daku)"
        },
        {
            "chapter": 44,
            "verse": 22,
            "text": "(Setelah Nabi Musa berputus asa daripada iman mereka), maka ia pun merayu kepada Tuhannya lalu berkata: \"Sesungguhnya orang-orang ini adalah kaum yang berdosa, (yang telah sebati dengan kekufurannya, dan berhaklah mereka menerima balasan yang seburuk-buruknya)"
        },
        {
            "chapter": 44,
            "verse": 23,
            "text": "Lalu (diperintahkan kepadanya): \"Bawalah hamba-hambaku (pengikut-pengikutmu) keluar pada waktu malam, kerana sesungguhnya kamu akan dikejar (oleh Firaun dan orang-orangnya)"
        },
        {
            "chapter": 44,
            "verse": 24,
            "text": "Dan tinggalkanlah laut itu dalam keadaan tenang - terbelah, kerana sesungguhnya mereka (yang mengejarmu itu) ialah tentera yang akan ditenggelamkan (sehingga binasa)"
        },
        {
            "chapter": 44,
            "verse": 25,
            "text": "Banyak sungguh kebun-kebun dan matair, mereka tinggalkan"
        },
        {
            "chapter": 44,
            "verse": 26,
            "text": "Dan juga berbagai jenis tanaman serta tempat-tempat kediaman yang indah - mulia"
        },
        {
            "chapter": 44,
            "verse": 27,
            "text": "Dan juga kemewahan hidup, yang mereka sekian lama menikmatinya"
        },
        {
            "chapter": 44,
            "verse": 28,
            "text": "Demikianlah keadaannya (hukum Kami ke atas orang-orang yang derhaka); dan Kami jadikan semua peninggalan Firaun dan orang-orangnya: milik kaum yang lain (kaum Bani Israil)"
        },
        {
            "chapter": 44,
            "verse": 29,
            "text": "Mereka (ketika dibinasakan) itu tidak ditangisi oleh langit dan bumi (atau penduduk keduanya) dan mereka pula tidak diberi tempoh lagi"
        },
        {
            "chapter": 44,
            "verse": 30,
            "text": "Dan demi sesungguhnya! Kami telah selamatkan kaum Bani Israil, dari azab yang menghina"
        },
        {
            "chapter": 44,
            "verse": 31,
            "text": "Dari penindasan Firaun, sesungguhnya ia adalah seorang yang sombong takbur lagi terbilang dari orang-orang yang melampaui batas (dalam keganasan dan kekejamannya)"
        },
        {
            "chapter": 44,
            "verse": 32,
            "text": "Dan demi sesungguhnya! Kami telah memilih mereka dengan berdasarkan pengetahuan (Kami) - menjadi lebih pangkatnya dari penduduk dunia (pada zaman itu)"
        },
        {
            "chapter": 44,
            "verse": 33,
            "text": "Dan Kami berikan kepada mereka (melalui Nabi Musa) berbagai mukjizat yang mengandungi ujian yang jelas nyata (untuk melahirkan sikap mereka)"
        },
        {
            "chapter": 44,
            "verse": 34,
            "text": "(Berbalik kepada kisah kaum musyrik penduduk Makkah, Allah berfirman): \"Sesungguhnya mereka ini akan berkata (kepadamu - wahai Muhammad dan kepada pengikut-pengikutmu)"
        },
        {
            "chapter": 44,
            "verse": 35,
            "text": "Mati, hanyalah mati kita yang pertama (di dunia), dan kita tidak sekali-kali akan dibangkitkan hidup lagi (sesudah itu)"
        },
        {
            "chapter": 44,
            "verse": 36,
            "text": "(Jika tidak) maka bawakanlah datuk nenek kami (yang telah mati) kalau betul kamu orang-orang yang benar"
        },
        {
            "chapter": 44,
            "verse": 37,
            "text": "(Mengapa mereka masih berdegil dalam kekufurannya?) Adakah mereka yang lebih kekuatan dan kehandalannya atau kaum \"Tubba'\" dan orang-orang yang terdahulu dari mereka? Orang-orang itu semuanya Kami telah binasakan, kerana sesungguhnya mereka adalah orang-orang yang berdosa"
        },
        {
            "chapter": 44,
            "verse": 38,
            "text": "Dan tidaklah Kami menciptakan langit dan bumi serta segala yang ada di antara keduanya, secara main-main"
        },
        {
            "chapter": 44,
            "verse": 39,
            "text": "Tidaklah Kami menciptakan keduanya (serta segala yang ada di antaranya) melainkan kerana menzahirkan perkara-perkara yang benar; akan tetapi kebanyakan mereka tidak mengetahui (hakikat itu)"
        },
        {
            "chapter": 44,
            "verse": 40,
            "text": "Sesungguhnya hari pemutusan hukum untuk memberi balasan, ialah masa untuk mereka semua berhimpun"
        },
        {
            "chapter": 44,
            "verse": 41,
            "text": "Iaitu hari seseorang kerabat atau sahabat karib tidak dapat memberikan sebarang perlindungan kepada seseorang kerabat atau sahabat karibnya, dan mereka pula tidak akan diberikan pertolongan (untuk menghapuskan azab itu)"
        },
        {
            "chapter": 44,
            "verse": 42,
            "text": "Kecuali orang yang telah diberi rahmat oleh Allah; sesungguhnya Allah jualah yang Maha Kuasa, lagi Maha Mengasihani"
        },
        {
            "chapter": 44,
            "verse": 43,
            "text": "(Ingatlah), sesungguhnya pokok Zaqqum"
        },
        {
            "chapter": 44,
            "verse": 44,
            "text": "(Buahnya) menjadi makanan bagi orang yang berdosa (dalam neraka)"
        },
        {
            "chapter": 44,
            "verse": 45,
            "text": "(Makanan ini pula panas) seperti tembaga cair, mendidih dalam perut"
        },
        {
            "chapter": 44,
            "verse": 46,
            "text": "Seperti mendidihnya air yang meluap-luap panasnya"
        },
        {
            "chapter": 44,
            "verse": 47,
            "text": "(Lalu diperintahkan kepada malaikat penjaga neraka): \"Renggutlah orang yang berdosa itu dan seretlah dia ke tengah-tengah neraka"
        },
        {
            "chapter": 44,
            "verse": 48,
            "text": "Kemudian curahkanlah di atas kepalanya - azab seksa - dari air panas yang menggelegak"
        },
        {
            "chapter": 44,
            "verse": 49,
            "text": "(Serta dikatakan kepadanya secara mengejek): \"Rasalah azab seksa, sebenarnya engkau adalah orang yang berpengaruh dan terhormat (dalam kalangan masyarakatmu)"
        },
        {
            "chapter": 44,
            "verse": 50,
            "text": "(Kemudian dikatakan kepada ahli neraka umumnya): \"Sesungguhnya inilah dia (azab seksa) yang kamu dahulu ragu-ragu terhadapnya"
        },
        {
            "chapter": 44,
            "verse": 51,
            "text": "Sesungguhnya orang-orang yang bertaqwa (akan ditempatkan) di tempat tinggal yang aman sentosa"
        },
        {
            "chapter": 44,
            "verse": 52,
            "text": "Ia itu di dalam beberapa taman Syurga, dengan matair-matair terpancar padanya"
        },
        {
            "chapter": 44,
            "verse": 53,
            "text": "Mereka memakai pakaian dari kain sutera yang halus dan kain sutera tebal yang bersulam; (mereka duduk di tempat perhimpunan) sentiasa berhadap-hadapan (di atas pelamin masing-masing)"
        },
        {
            "chapter": 44,
            "verse": 54,
            "text": "Demikianlah keadaannya; dan Kami jadikan kawan teman mereka bidadari-bidadari yang putih melepak, lagi luas cantik matanya"
        },
        {
            "chapter": 44,
            "verse": 55,
            "text": "Mereka meminta - di dalam Syurga itu - tiap-tiap jenis buah-buahan (yang mereka ingini), dalam keadaan aman sentosa"
        },
        {
            "chapter": 44,
            "verse": 56,
            "text": "Mereka tidak merasai kematian dalam Syurga itu selain daripada mati yang mereka rasai (di dunia) dahulu; dan Allah selamatkan mereka dari azab neraka"
        },
        {
            "chapter": 44,
            "verse": 57,
            "text": "(Mereka diberikan semuanya itu) sebagai limpah kurnia dari Tuhanmu (wahai Muhammad); yang demikian itulah kemenangan yang besar"
        },
        {
            "chapter": 44,
            "verse": 58,
            "text": "Maka sesungguhnya tujuan Kami memudahkan Al-Quran dengan bahasamu (wahai Muhammad), ialah supaya mereka (yang memahaminya) beringat dan insaf (untuk beriman dan mematuhinya)"
        },
        {
            "chapter": 44,
            "verse": 59,
            "text": "(Kiranya mereka tidak berbuat demikian) maka tunggulah (wahai Muhammad akan kesudahan mereka), sesungguhnya mereka juga menunggu (akan kesudahanmu)"
        },
        {
            "chapter": 45,
            "verse": 1,
            "text": "Haa, Miim"
        },
        {
            "chapter": 45,
            "verse": 2,
            "text": "Turunnya Al-Quran ini, dari Allah Yang Maha Kuasa, lagi Maha Bijaksana"
        },
        {
            "chapter": 45,
            "verse": 3,
            "text": "Sesungguhnya pada langit dan bumi terdapat tanda-tanda (yang membuktikan kekuasaan Allah) bagi orang-orang yang beriman"
        },
        {
            "chapter": 45,
            "verse": 4,
            "text": "Dan pada kejadian diri kamu sendiri, serta (pada kejadian) segala binatang yang dibiakkanNya, terdapat juga tanda-tanda (yang membuktikan kekuasaan Allah) bagi orang-orang yang meyakininya"
        },
        {
            "chapter": 45,
            "verse": 5,
            "text": "Dan (pada) pertukaran malam dan siang silih berganti, dan juga (pada) rezeki yang diturunkan oleh Allah dari langit, lalu Ia hidupkan dengannya tumbuh-tumbuhan di bumi sesudah matinya, serta (pada) peredaran angin, (semuanya itu mengandungi) tanda-tanda (yang membuktikan keesaan Allah, kekuasaanNya, kebijaksanaanNya, serta keluasan rahmatNya) bagi kaum yang mahu menggunakan akal fikiran"
        },
        {
            "chapter": 45,
            "verse": 6,
            "text": "Itulah ayat-ayat penerangan Allah yang kami bacakan kepadamu (wahai Muhammad) kerana menegakkan kebenaran; maka dengan perkataan yang manakah lagi mereka hendak beriman, sesudah penerangan Allah dan tanda-tanda kekuasaanNya (mereka tidak mahu memahami dan menelitinya)"
        },
        {
            "chapter": 45,
            "verse": 7,
            "text": "Kecelakaanlah bagi tiap-tiap pendusta yang berdosa"
        },
        {
            "chapter": 45,
            "verse": 8,
            "text": "Yang mendengar ayat-ayat penerangan Allah sentiasa dibacakan kepadanya, kemudian dia terus berlagak sombong (enggan menerimanya), seolah-olah ia tidak mendengarnya; oleh itu gembirakanlah dia dengan azab seksa yang tidak terperi sakitnya"
        },
        {
            "chapter": 45,
            "verse": 9,
            "text": "Dan apabila sampai ke pengetahuannya sesuatu dari ayat-ayat penerangan Kami, ia menjadikannya ejek-ejekan; mereka yang demikian keadaannya, akan beroleh azab yang menghina"
        },
        {
            "chapter": 45,
            "verse": 10,
            "text": "Di hadapan mereka (di akhirat kelak) ada neraka Jahannam (yang disediakan untuk mereka), dan apa jua yang mereka usahakan, tidak dapat menyelematkan mereka sedikit pun; demikian juga yang mereka sembah atau puja selain Allah, tidak dapat memberikan sebarang perlindungan; dan (kesudahannya) mereka akan beroleh azab seksa yang besar"
        },
        {
            "chapter": 45,
            "verse": 11,
            "text": "Al-Quran ini ialah hidayah petunjuk yang cukup lengkap; dan orang-orang yang kufur ingkar akan ayat-ayat penerangan Tuhannya, mereka akan beroleh azab dari jenis azab seksa yang tidak terperi sakitnya"
        },
        {
            "chapter": 45,
            "verse": 12,
            "text": "Allah yang memudahkan laut bagi kegunaan kamu, supaya kapal-kapal belayar padanya dengan perintahNya, dan supaya kamu mencari rezeki dari limpah kurniaNya, dan juga supaya kamu bersyukur"
        },
        {
            "chapter": 45,
            "verse": 13,
            "text": "Dan Ia memudahkan untuk (faedah dan kegunaan) kamu, segala yang ada di langit dan yang ada di bumi, (sebagai rahmat pemberian) daripadaNya; sesungguhnya semuanya itu mengandungi tanda-tanda (yang membuktikan kemurahan dan kekuasaanNya) bagi kaum yang memikirkannya dengan teliti"
        },
        {
            "chapter": 45,
            "verse": 14,
            "text": "Katakanlah (wahai Muhammad) kepada orang-orang yang beriman: hendaklah mereka memaafkan (kejahatan dan gangguan) orang-orang yang tidak menaruh ingatan kepada hari-hari (pembalasan yang telah ditentukan) Allah; (disuruh berbuat demikian), kerana Allah akan memberi kepada satu-satu puak: balasan yang patut dengan apa yang mereka telah usahakan"
        },
        {
            "chapter": 45,
            "verse": 15,
            "text": "(Tiap-tiap balasan berdasarkan kaedah): Sesiapa yang mengerjakan amal soleh, maka faedahnya akan terpulang kepada dirinya sendiri; dan sesiapa yang berbuat kejahatan, maka bahayanya akan menimpa dirinya sendiri; kemudian kamu akan dikembalikan kepada Tuhan kamu"
        },
        {
            "chapter": 45,
            "verse": 16,
            "text": "Dan demi sesungguhnya, Kami telah memberi kepada Bani Israil Kitab Taurat, dan pangkat kehakiman serta pangkat kenabian; dan Kami telah kurniakan mereka benda-benda yang baik-baik, serta Kami lebihkan (nenek moyang) mereka di atas orang-orang yang ada pada zamannya"
        },
        {
            "chapter": 45,
            "verse": 17,
            "text": "Dan lagi Kami telah berikan mereka keterangan-keterangan yang jelas nyata mengenai perkara ugama; maka mereka tidak berselisihan (dalam perkara ugama itu) melainkan setelah sampai kepada mereka ajaran-ajaran yang memberi mereka mengetahui (apa yang baik dan yang sebaliknya; berlakunya yang demikian) kerana hasad dengki yang ada dalam kalangan mereka. Sesungguhnya Tuhanmu akan menghukum di antara mereka pada hari kiamat tentang apa yang mereka perselisihkan itu"
        },
        {
            "chapter": 45,
            "verse": 18,
            "text": "Kesudahannya Kami jadikan engkau (wahai Muhammad dan utuskan engkau) menjalankan satu Syariat (yang cukup lengkap) dari hukum-hukum ugama; maka turutlah Syariat itu, dan janganlah engkau menurut hawa nafsu orang-orang yang tidak mengetahui (perkara yang benar)"
        },
        {
            "chapter": 45,
            "verse": 19,
            "text": "Sesungguhnya mereka tidak sekali-kali akan dapat menyelamatkanmu sedikitpun dari (azab) Allah (kalau engkau menurut mereka); dan sesungguhnya orang-orang yang zalim itu setengahnya menjadi penolong dan penyokong bagi setengahnya yang lain (dalam perkara yang salah); dan (sebaliknya) Allah menjadi penolong dan pelindung bagi orang-orang yang bertaqwa (yang engkaulah pemimpinnya)"
        },
        {
            "chapter": 45,
            "verse": 20,
            "text": "Al-Quran ini menjadi panduan-panduan yang membuka matahati manusia, dan menjadi hidayah petunjuk serta membawa rahmat bagi kaum yang meyakini (kebenarannya)"
        },
        {
            "chapter": 45,
            "verse": 21,
            "text": "Patutkah orang-orang yang melakukan kejahatan menyangka bahawa Kami akan menjadikan mereka seperti orang-orang yang beriman dan beramal soleh, dengan menyamakan keadaan (mereka semua) semasa mereka hidup dan semasa mereka mati? Buruk sungguh apa yang mereka hukumkan itu"
        },
        {
            "chapter": 45,
            "verse": 22,
            "text": "Dan (ingatlah), Allah menciptakan langit dan bumi dengan cara yang sungguh layak dan berhikmat (untuk membuktikan keesaanNya dan keadilanNya), dan supaya tiap-tiap diri diberi balasan dengan apa yang mereka telah kerjakan (baik atau jahat), sedang mereka tidak dikurangkan balasannya sedikitpun"
        },
        {
            "chapter": 45,
            "verse": 23,
            "text": "Dengan yang demikian, bagaimana fikiranmu (wahai Muhammad) terhadap orang yang menjadikan hawa nafsunya: tuhan yang dipatuhinya, dan ia pula disesatkan oleh Allah kerana diketahuiNya (bahawa ia tetap kufur ingkar), dan dimeteraikan pula atas pendengarannya dan hatinya, serta diadakan lapisan penutup atas penglihatannya? Maka siapakah lagi yang dapat memberi hidayah petunjuk kepadanya sesudah Allah (menjadikan dia berkeadaan demikian)? Oleh itu, mengapa kamu (wahai orang-orang yang ingkar) tidak ingat dan insaf"
        },
        {
            "chapter": 45,
            "verse": 24,
            "text": "Dan mereka berkata: \"Tiadalah hidup yang lain selain daripada hidup kita di dunia ini. Kita mati dan kita hidup (silih berganti); dan tiadalah yang membinasakan kita melainkan edaran zaman\". Pada hal mereka tidak mempunyai sebarang pengetahuan tentang hal itu; mereka hanyalah menurut sangkaan semata-mata"
        },
        {
            "chapter": 45,
            "verse": 25,
            "text": "Dan apabila dibacakan kepada mereka ayat-ayat keterangan Kami yang jelas nyata (mengenai soal hidup semula sesudah mati), tidaklah ada hujah mereka (untuk menolak kebenarannya) selain daripada berkata: \"Bawakanlah datuk nenek kami (hidup semula) kalau betul kami orang-orang yang benar"
        },
        {
            "chapter": 45,
            "verse": 26,
            "text": "Katakanlah (wahai Muhammad): \"Allah yang menghidupkan kamu, kemudian Ia akan mematikan kamu, setelah itu Ia akan menghimpunkan kamu (dalam keadaan hidup semula) pada hari kiamat - (hari) yang tidak ada sebarang syak tentang kedatangannya; akan tetapi kebanyakan manusia tidak mengetahui (ketetapan itu)"
        },
        {
            "chapter": 45,
            "verse": 27,
            "text": "Dan bagi Allah jualah kuasa pemerintahan langit dan bumi; dan ketika berlakunya hari kiamat, pada saat itulah ruginya orang-orang yang berpegang kepada perkara yang salah"
        },
        {
            "chapter": 45,
            "verse": 28,
            "text": "Dan (pada hari kiamat) engkau akan melihat tiap-tiap umat berlutut (dalam keadaan cemas dan menunggu panggilan); tiap-tiap umat diseru untuk menerima kitab suratan amalnya (serta dikatakan kepada mereka): \"Pada hari ini kamu akan dibalas menurut apa yang kamu telah kerjakan"
        },
        {
            "chapter": 45,
            "verse": 29,
            "text": "Inilah surat (tulisan malaikat) Kami, ia memberi keterangan terhadap kamu dengan yang benar, kerana sesungguhnya Kami telah (perintahkan malaikat) menulis segala yang kamu telah lakukan (di dunia dahulu)"
        },
        {
            "chapter": 45,
            "verse": 30,
            "text": "Adapun orang-orang yang beriman dan beramal soleh, maka mereka akan dimasukkan oleh Tuhan mereka ke dalam rahmatNya; yang demikian itu ialah kemenangan yang besar"
        },
        {
            "chapter": 45,
            "verse": 31,
            "text": "Adapun orang-orang yang kafir, (maka mereka akan ditempelak dengan dikatakan kepada mereka): \"Bukankah ayat-ayatku telah disampaikan dan dibacakan kepada kamu, lalu kamu berlaku sombong takbur (mengingkarinya), serta menjadi kaum yang sentiasa melakukan kesalahan"
        },
        {
            "chapter": 45,
            "verse": 32,
            "text": "Dan apabila dikatakan (kepada kamu): ` Sesungguhnya janji Allah (membalas amal kamu) adalah benar, dan hari kiamat tidak ada sebarang syak tentang kedatangannya ', kamu berkata: ` Kami tidak mengetahui apa dia hari kiamat itu; kami hanya mengira (kemungkinannya) sebagai sangkaan jua, dan kami tidak sekali-kali meyakininya"
        },
        {
            "chapter": 45,
            "verse": 33,
            "text": "Dan (pada ketika itu) ternyatalah kepada mereka balasan kejahatan-kejahatan yang mereka telah lakukan, serta mereka diliputi oleh azab yang mereka ejek-ejek itu"
        },
        {
            "chapter": 45,
            "verse": 34,
            "text": "Dan dikatakan (kepada mereka): \"Pada hari ini Kami tidak hiraukan kamu (menderita di dalam azab seksa) sebagaimana kamu tidak hiraukan persediaan untuk menemui hari kamu ini; dan tempat kamu ialah neraka, dan kamu tidak akan beroleh sesiapapun yang dapat memberikan pertolongan"
        },
        {
            "chapter": 45,
            "verse": 35,
            "text": "(Balasan buruk) yang demikian ini ialah kerana kamu telah menjadikan ayat-ayat keterangan Allah sebagai ejek-ejekan, dan kerana kamu telah membiarkan diri kamu diperdayakan oleh kehidupan dunia\". Maka pada hari itu mereka tidak akan dikeluarkan dari neraka, dan mereka tidak diberi peluang untuk bertaubat (memperbaiki kesalahannya)"
        },
        {
            "chapter": 45,
            "verse": 36,
            "text": "(Demikianlah ajaran dan peringatan Allah Yang Maha Adil) maka bagi Allah jualah tertentu segala pujian, Tuhan yang mentadbirkan langit, dan Tuhan yang mentadbirkan bumi, - Tuhan sekalian alam"
        },
        {
            "chapter": 45,
            "verse": 37,
            "text": "Dan bagiNyalah keagungan dan kekuasaan di langit dan di bumi; dan dia lah Yang Maha Kuasa, lagi Maha Bijaksana"
        },
        {
            "chapter": 46,
            "verse": 1,
            "text": "Haa, Miim"
        },
        {
            "chapter": 46,
            "verse": 2,
            "text": "Diturunkan Al-Quran ini, dari Allah Yang Maha Kuasa, lagi Maha Bijaksana"
        },
        {
            "chapter": 46,
            "verse": 3,
            "text": "(Ingatlah), tidaklah Kami menciptakan langit dan bumi serta segala yang ada di antara keduanya melainkan dengan ada gunanya yang benar dan dengan ada masa penghujungnya yang tertentu (yang padanya dijalankan pembalasan); dan orang-orang yang kafir berpaling dari menerima peringatan yang diberikan kepada mereka mengenainya"
        },
        {
            "chapter": 46,
            "verse": 4,
            "text": "Katakanlah (wahai Muhammad kepada orang-orang musyrik yang menentangmu): \"Sudahkah kamu mengetahui kekuasaan dan kelayakan makhluk - makhluk yang kamu seru dan sembah yang lain dari Allah? Tunjukkanlah kepadaku apakah yang mereka ciptakan dari bahagian bumi ini? Atau adakah mereka mempunyai sebarang perkongsian (dengan Allah) dalam mencipta dan menguruskan langit? Bawalah kamu kepadaku sebuah Kitab (dari Allah) yang lain dari Al-Quran ini, atau sebarang keterangan yang berdasarkan ilmu (peninggalan orang-orang yang telah lalu) kalau betul kamu orang-orang yang benar (tentang dakwaan kamu itu)"
        },
        {
            "chapter": 46,
            "verse": 5,
            "text": "Dan tidak ada yang lebih sesat daripada orang yang menyembah sesuatu yang lain dari Allah, yang tidak dapat menyahut atau memberikan sebarang pertolongan kepadanya (dari dunia) hinggalah ke hari kiamat, sedang makhluk-makhluk yang mereka sembah itu tidak dapat menyedari atau memberi layanan baik kepada permohonan mereka"
        },
        {
            "chapter": 46,
            "verse": 6,
            "text": "Dan apabila manusia dihimpunkan (untuk dihitung amalnya pada hari akhirat), menjadilah segala yang disembah itu musuh kepada orang-orang yang menyembahnya, dan segala yang disembah itu juga tidak mengakui serta mendustakan penyembahan mereka kepadanya"
        },
        {
            "chapter": 46,
            "verse": 7,
            "text": "Dan apabila dibacakan kepada mereka (yang kafir) ayat-ayat Quran kami yang jelas nyata, berkatalah mereka terhadap kebenaran (Al-Quran) bila sahaja disampaikan kepada mereka: \"Ini ialah sihir yang nyata"
        },
        {
            "chapter": 46,
            "verse": 8,
            "text": "(Bukan setakat itu sahaja mereka katakan) bahkan mereka menuduh dengan berkata: \"Muhammad telah merekakan Al-Quran itu.\" Katakanlah (Wahai Muhammad): \"Kalau aku merekakan Al-Quran itu (maka tentulah aku tidak terlepas dari azab kesalahan itu) kerana kamu (dan juga yang lain dari kamu) tidak berkuasa memberikan daku sebarang perlindungan dari (azab) Allah. Allah lebih mengetahui akan (tuduhan-tuduhan yang tidak berasas) yang kamu perkatakan itu; cukuplah Allah menjadi saksi antaraku dengan kamu, dan Dia lah jua Yang Maha Pengampun, lagi Maha Mengasihani"
        },
        {
            "chapter": 46,
            "verse": 9,
            "text": "Katakanlah lagi: \"Bukanlah aku seorang Rasul pembawa ugama yang berlainan dari ugama yang dibawa oleh Rasul-rasul (yang telah lalu), dan aku tidak mengetahui apa yang akan dilakukan kepadaku dan kepada kamu. Aku tidak melakukan sesuatu melainkan menurut apa yang diwahyukan kepadaku, dan aku tidak lain hanyalah seorang Rasul pemberi amaran yang jelas nyata"
        },
        {
            "chapter": 46,
            "verse": 10,
            "text": "Katakanlah lagi: \"Bagaimana fikiran kamu jika Al-Quran ini (yang datangnya) dari Allah dan kamu mengingkarinya, pada hal ada seorang saksi dari Bani Israil memberi keterangan mengakui (sahnya Kitab) yang sama seperti Al-Quran ini, lalu ia percayakan (Al-Quran ini dari Allah), sedang kamu dengan sombong angkuh mengingkarinya? (Tidakkah dengan yang demikian kamu bersifat zalim)? Sesungguhnya Allah tidak memberi hidayah petunjuk kepada orang-orang yang zalim (yang degil dalam kekufurannya)"
        },
        {
            "chapter": 46,
            "verse": 11,
            "text": "Dan (kerana sombong angkuhnya orang-orang kafir itu) mereka berkata tentang kepercayaan orang-orang yang beriman: \"Kalaulah (apa yang dibawa oleh Muhammad) itu perkara yang baik tentulah mereka tidak mendahului kami mempercayainya (kerana kamilah yang sepatutnya menerima segala kebaikan)!\" Dan setelah mereka tidak dapat menerima petunjuk Al-Quran itu, (mereka memusuhinya) lalu mereka mencacinya dengan berkata: \"Al-Quran ini ialah rekaan dusta yang sudah lama"
        },
        {
            "chapter": 46,
            "verse": 12,
            "text": "(Bagaimana mereka tergamak mengatakan Al-Quran ini rekaan dusta yang telah lama?) Pada hal telah ada sebelumnya Kitab Nabi Musa yang menjadi ikutan dan rahmat (kepada umatnya); dan Al-Quran pula sebuah Kitab - yang mengesahkan kebenaran (kitab-kitab yang telah lalu), - diturunkan dalam bahasa Arab untuk memberi amaran kepada orang-orang yang zalim, dan berita gembira bagi orang-orang yang berbuat kebaikan"
        },
        {
            "chapter": 46,
            "verse": 13,
            "text": "Sesungguhnya orang-orang yang menegaskan keyakinannya dengan berkata: \"Tuhan kami ialah Allah\", kemudian mereka tetap teguh di atas jalan yang betul (dengan pengakuan iman dan tauhidnya itu), maka tidak ada kebimbangan (dari sesuatu yang tidak baik) terhadap mereka, dan mereka pula tidak akan berdukacita"
        },
        {
            "chapter": 46,
            "verse": 14,
            "text": "Merekalah ahli Syurga, tetap kekalah mereka di dalamnya, sebagai balasan bagi amal-amal soleh yang mereka telah kerjakan"
        },
        {
            "chapter": 46,
            "verse": 15,
            "text": "Dan Kami wajibkan manusia berbuat baik kepada kedua ibu bapanya; ibunya telah mengandungnya dengan menanggung susah payah dan telah melahirkannya dengan menanggung susah payah. Sedang tempoh mengandungnya beserta dengan tempoh menceraikan susunya ialah dalam masa tiga puluh bulan. Setelah ia besar sampai ke peringkat dewasa yang sempurna kekuatannya dan sampai ke peringkat umur empat puluh tahun, berdoalah ia dengan berkata: \"Wahai Tuhanku, ilhamkanlah daku supaya tetap bersyukur akan nikmatmu yang engkau kurniakan kepadaku dan kepada ibu bapaku, dan supaya aku tetap mengerjakan amal soleh yang Engkau redai; dan jadikanlah sifat-sifat kebaikan meresap masuk ke dalam jiwa zuriat keturunanku. Sesungguhnya aku bertaubat kepadamu, dan sesungguhnya aku dari orang-orang Islam (yang tunduk patuh kepadamu)"
        },
        {
            "chapter": 46,
            "verse": 16,
            "text": "Mereka (yang bersifat dengan sifat-sifat yang terpuji seperti itu) ialah orang-orang yang Kami terima dari mereka amalnya yang baik yang mereka telah kerjakan, dan Kami ampunkan kesalahan-kesalahannya; (mereka akan dimasukkan) dalam kumpulan ahli Syurga, sebagai memenuhi janji yang benar, yang telah dijanjikan kepada mereka"
        },
        {
            "chapter": 46,
            "verse": 17,
            "text": "Dan (sebaliknya amatlah derhakanya) orang yang berkata kepada kedua ibu bapanya (ketika mereka mengajaknya beriman): \"Ah! Bosan perasaanku terhadap kamu berdua! Patutkah kamu menjanjikan kepadaku bahawa aku akan dibangkitkan keluar dari kubur, padahal berbagai umat sebelumku telah berlalu (masih lagi belum kembali)? \" Sambil mendengar kata-katanya itu - ibu bapanya merayu memohon pertolongan Allah (menyelamatkan anak mereka) serta berkata (kepada anaknya yang ingkar itu): \"Selamatkanlah dirimu! Berimanlah (tentang hidup semula menerima balasan amal)! Sesungguhnya janji Allah tetap benar\". Lalu ia menjawab (dengan angkuhnya): \"Semuanya itu hanyalah cerita-cerita dongeng orang-orang dahulu kala"
        },
        {
            "chapter": 46,
            "verse": 18,
            "text": "Mereka (yang ingkar derhaka seperti itu) ialah orang-orang yang tetap menerima hukuman (azab) bersama-sama dengan umat-umat yang terdahulu daripada mereka - dari kalangan jin dan manusia; kerana sesungguhnya mereka telah menyebabkan diri mereka menjadi orang-orang yang rugi"
        },
        {
            "chapter": 46,
            "verse": 19,
            "text": "Dan bagi mereka masing-masing (dari puak jin dan manusia - yang berbuat baik dan yang berbuat jahat) disediakan berbagai peringkat (balasan) yang sesuai dengan apa yang mereka telah kerjakan, dan (ketetapan yang demikian ialah) supaya Allah menyempurnakan bagi mereka balasan amal-amal mereka, sedang mereka tidak dirugikan (sedikitpun)"
        },
        {
            "chapter": 46,
            "verse": 20,
            "text": "Dan (ingatlah), semasa orang-orang kafir didedahkan kepada neraka (serta dikatakan kepada mereka): \"Kamu telah habiskan nikmat-nikmat kesenangan kamu dalam kehidupan dunia kamu, dan kamu telah bersenang-senang menikmatinya; maka pada hari ini kamu dibalas dengan azab yang menghina kerana kamu berlaku sombong takbur di muka bumi dengan tidak berdasarkan alasan yang benar, dan kerana kamu sentiasa berlaku fasik"
        },
        {
            "chapter": 46,
            "verse": 21,
            "text": "Dan ingatlah peristiwa (Nabi Hud) saudara kaum Aad, ketika ia memberi amaran kepada kaumnya yang tinggal di lembah \"Al-Ahqaaf\", - sedang (amarannya itu samalah seperti) amaran-amaran yang telah diberikan oleh Rasul-rasul yang terdahulu daripadanya dan yang datang sesudahnya - (dengan berkata): \"Janganlah kamu menyembah melainkan Allah, sesungguhnya aku bimbang kamu akan beroleh azab hari yang besar (huru-haranya)"
        },
        {
            "chapter": 46,
            "verse": 22,
            "text": "Mereka menjawab: \"Adakah engkau datang kepada kami untuk memesongkan kami dari menyembah tuhan-tuhan kami? Maka bawalah azab seksa yang engkau janjikan kepada kami itu jika betul engkau dari orang-orang yang benar"
        },
        {
            "chapter": 46,
            "verse": 23,
            "text": "Nabi Hud berkata: \"Sesungguhnya ilmu pengetahuan (tentang kedatangan azab itu) hanya ada di sisi Allah, dan (tugasku hanya) menyampaikan kepada kamu apa yang aku diutuskan membawanya, tetapi aku lihat kamu satu kaum yang jahil (akan tugas Rasul)"
        },
        {
            "chapter": 46,
            "verse": 24,
            "text": "Maka apabila mereka melihat azab itu sebagai awan yang menghala ke lembah-lembah mereka, mereka berkata: \"Ini ialah awan yang akan membawa hujan kepada kita!\" (Mendengarkan kata-kata yang demikian, Nabi Hud berkata): \"Tidak! Bahkan itulah (azab) yang kamu minta disegerakan kedatangannya, iaitu angin yang membawa azab seksa yang tidak terperi sakitnya"
        },
        {
            "chapter": 46,
            "verse": 25,
            "text": "Yang menghancur leburkan segala-galanya dengan izin Tuhannya\". (Setelah azab itu menimpa mereka) maka menjadilah mereka (punah ranah) - tidak ada yang kelihatan melainkan tempat-tempat tinggal mereka. Demikianlah Kami membalas kaum yang berdosa"
        },
        {
            "chapter": 46,
            "verse": 26,
            "text": "Dan demi sesungguhnya! Kami telah meneguhkan kedudukan mereka (dengan kekuasaan dan kemewahan) yang tidak Kami berikan kamu menguasainya (wahai kaum musyrik Makkah), dan Kami telah jadikan bagi mereka pendengaran dan penglihatan serta hati; dalam pada itu, pendengaran dan penglihatan serta hati mereka tidak memberikan faedah sedikitpun kepada mereka, kerana mereka sentiasa mengingkari ayat-ayat keterangan Allah; dan (dengan yang demikian) mereka diliputi oleh azab yang mereka telah ejek-ejek itu"
        },
        {
            "chapter": 46,
            "verse": 27,
            "text": "Dan demi sesungguhnya! Kami telah binasakan negeri-negeri yang ada di sekeliling (negeri) kamu (wahai kaum musyrik Makkah), dan Kami telah menerangkan tanda-tanda (kekuasaan Kami) dengan berbagai cara, supaya mereka kembali (bertaubat)"
        },
        {
            "chapter": 46,
            "verse": 28,
            "text": "Maka sepatutnya mereka dibela oleh segala yang mereka sembah yang lain dari Allah sebagai penyembahan untuk mendekatkan diri (kepada Allah)? (Tetapi tidak), bahkan segala yang mereka sembah itu telah hilang lenyap dari mereka. Dan demikianlah akibat penyelewengan mereka dan kepercayaan yang mereka telah ada-adakan"
        },
        {
            "chapter": 46,
            "verse": 29,
            "text": "Dan (ingatkanlah peristiwa) semasa Kami menghalakan satu rombongan jin datang kepadamu (wahai Muhammad) untuk mendengar Al-Quran; setelah mereka menghadiri bacaannya, berkatalah (setengahnya kepada yang lain): \"Diamlah kamu dengan sebulat-bulat ingatan untuk mendengarnya!\" Kemudian setelah selesai bacaan itu, kembalilah mereka kepada kaumnya (menyiarkan ajaran Al-Quran itu dengan) memberi peringatan dan amaran"
        },
        {
            "chapter": 46,
            "verse": 30,
            "text": "Mereka berkata: \"Wahai kaum kami! Sesungguhnya kami telah mendengar Kitab (Al-Quran) yang diturunkan (oleh Allah) sesudah Nabi Musa, yang menegaskan kebenaran Kitab-kitab Suci yang terdahulu daripadanya, lagi, memandu kepada kebenaran (tauhid) dan ke jalan yang lurus (ugama Islam)"
        },
        {
            "chapter": 46,
            "verse": 31,
            "text": "Wahai kaum kami! Sahutlah (seruan) Rasul (Nabi Muhammad) yang mengajak ke jalan Allah, serta berimanlah kamu kepadanya, supaya Allah mengampunkan sebahagian dari dosa-dosa kamu, dan menyelamatkan kamu dari azab seksa yang tidak terperi sakitnya"
        },
        {
            "chapter": 46,
            "verse": 32,
            "text": "Dan sesiapa tidak menyahut (seruan) Rasul yang mengajaknya ke jalan Allah, maka ia tidak akan dapat melepaskan diri (dari balasan azab walau ke mana sahaja ia melarikan diri) di bumi, dan ia tidak akan beroleh sesiapapun - yang lain dari Allah - sebagai pelindung-pelindung yang membelanya; mereka (yang demikian sifatnya) adalah dalam kesesatan yang nyata"
        },
        {
            "chapter": 46,
            "verse": 33,
            "text": "Masihkah mereka ingkar dan tidak mahu memikir serta mengetahui bahawa sesungguhnya Allah yang telah menciptakan langit dan bumi dengan tidak mengalami kesukaran dalam menciptakannya - berkuasa menghidupkan makhluk-makhluk yang telah mati? Sudah tentu berkuasa! Sesungguhnya Ia Maha Kuasa atas tiap-tiap sesuatu"
        },
        {
            "chapter": 46,
            "verse": 34,
            "text": "Dan (ingatlah) hari orang-orang yang kafir didedahkan kepada neraka, (lalu dikatakan kepada mereka): \"Bukankah (azab) neraka ini benar?\" Mereka menjawab: \"Ya, benar, demi Tuhan kami!\" (Setelah itu) dikatakan lagi (kepada mereka): \"Maka sekarang rasalah azab seksa dengan sebab kamu kufur ingkar di dunia dahulu"
        },
        {
            "chapter": 46,
            "verse": 35,
            "text": "(Jika demikian akibat orang-orang kafir yang menentangmu wahai Muhammad) maka bersabarlah engkau sebagaimana sabarnya Rasul-rasul \"Ulil-Azmi\" (yang mempunyai keazaman dan ketabahan hati) dari kalangan Rasul-rasul (yang terdahulu daripadamu); dan janganlah engkau meminta disegerakan azab untuk mereka (yang menentangmu itu). Sesungguhnya keadaan mereka semasa melihat azab yang dijanjikan kepada mereka, merasai seolah-olah mereka tidak tinggal (di dunia) melainkan sekadar satu saat sahaja dari siang hari. (Penerangan yang demikian) cukuplah menjadi pelajaran (bagi orang-orang yang mahu insaf). Maka (ingatlah) tidak dibinasakan melainkan kaum yang fasik - derhaka"
        },
        {
            "chapter": 47,
            "verse": 1,
            "text": "Orang-orang yang kafir serta menghalangi (dirinya dan orang lain) dari jalan Allah, Allah sia-siakan segala amal mereka"
        },
        {
            "chapter": 47,
            "verse": 2,
            "text": "Dan (sebaliknya) orang-orang yang beriman dan mengerjakan amal yang soleh serta beriman kepada Al-Quran yang diturunkan kepada Nabi Muhammad (s.a.w) - yang ialah kebenaran dari Tuhan mereka, - Allah mengampunkan dosa-dosa mereka, dan menjayakan keadaan mereka (di dunia dan di akhirat)"
        },
        {
            "chapter": 47,
            "verse": 3,
            "text": "Berlakunya yang demikian, kerana sesungguhnya orang-orang yang kafir menurut perkara yang salah, dan sesungguhnya orang-orang yang beriman menurut perkara yang benar dari Tuhan mereka. Demikianlah Allah menerangkan kepada umat manusia akan sifat dan akibat bawaan mereka masing-masing"
        },
        {
            "chapter": 47,
            "verse": 4,
            "text": "Dengan yang demikian, apabila kamu berjuang menentang orang-orang kafir (dalam peperangan jihad) maka pancunglah lehernya, sehingga apabila kamu dapat membunuh mereka dengan banyaknya (serta mengalahkannya) maka tawanlah (mana-mana yang hidup) dan ikatlah mereka dengan kukuhnya. Setelah selesai pertempuran itu maka (terserahlah kepada kamu) sama ada hendak memberi kebebasan (kepada orang-orang tawanan itu dengan tiada sebarang penebusnya) atau membebaskan mereka dengan mengambil penebusnya. (Bertindaklah demikian terhadap golongan kafir yang menceroboh) sehinggalah berakhir peperangan jihad itu (dan lenyaplah sebab-sebab yang memimbulkannya). Demikianlah (diperintahkan kamu melakukannya). Dan sekiranya Allah menghendaki, tentulah Ia membinasakan mereka (dengan tidak payah kamu memeranginya); tetapi Ia (perintahkan kamu berbuat demikian) kerana hendak menguji kesabaran kamu menentang golongan yang kufur ingkar (yang mencerobohi kamu). Dan orang-orang yang telah berjuang serta gugur syahid pada jalan Allah (mempertahankan ugamanya), maka Allah tidak sekali kali akan mensia-siakan amal-amal mereka"
        },
        {
            "chapter": 47,
            "verse": 5,
            "text": "Allah akan memimpin mereka yang berjuang (ke jalan mendapat sebaik-baik balasan) dan menjadikan keadaan mereka baik dan berguna (di dunia dan di akhirat)"
        },
        {
            "chapter": 47,
            "verse": 6,
            "text": "Serta memasukkan mereka ke dalam Syurga yang telah dijanjikan dan diterangkan sifat-sifatnya kepada mereka"
        },
        {
            "chapter": 47,
            "verse": 7,
            "text": "Wahai orang-orang yang beriman, kalau kamu membela (ugama) Allah nescaya Allah membela kamu (untuk mencapai kemenangan) dan meneguhkan tapak pendirian kamu"
        },
        {
            "chapter": 47,
            "verse": 8,
            "text": "Dan (sebaliknya) orang-orang yang kafir, maka kecelakaanlah bagi mereka, dan (Allah) mensia-siakan amal-amal mereka"
        },
        {
            "chapter": 47,
            "verse": 9,
            "text": "Berlakunya yang demikian, kerana sesungguhnya mereka tidak menyukai apa yang diturunkan oleh Allah (mengenai ajaran tauhid dan hukum-hukum syarak yang diterangkan di dalam Al-Quran), lalu Allah menggugurkan amal-amal mereka"
        },
        {
            "chapter": 47,
            "verse": 10,
            "text": "Maka tidakkah mereka telah mengembara di muka bumi, serta mereka memerhatikan bagaimana akibat orang-orang kafir yang terdahulu dari mereka? Allah telah menghancurkan orang-orang itu; dan orang-orang kafir (yang menurut jejak mereka) akan beroleh akibat-akibat buruk yang seperti itu"
        },
        {
            "chapter": 47,
            "verse": 11,
            "text": "Balasan yang demikian, kerana sesungguhnya Allah menjadi Pelindung orang-orang yang beriman, dan sesungguhnya orang-orang yang kafir: tiada sesiapapun yang dapat memberikan perlindungan kepada mereka"
        },
        {
            "chapter": 47,
            "verse": 12,
            "text": "Sesungguhnya Allah akan memasukkan orang-orang yang beriman serta mengerjakan amal-amal yang soleh - ke dalam Syurga yang mengalir di bawahnya beberapa sungai; dan (sebaliknya) orang-orang yang kafir menikmati kesenangan di dunia serta mereka makan minum sebagaimana binatang-binatang ternak makan minum, sedang nerakalah menjadi tempat tinggal mereka"
        },
        {
            "chapter": 47,
            "verse": 13,
            "text": "Dan bukan sedikit (penduduk) negeri-negeri yang lebih kuat dari (penduduk) negerimu (wahai Muhammad) yang telah memaksamu keluar (berhijrah) - Kami binasakan mereka, maka tiadalah sesiapa pun yang dapat membela mereka"
        },
        {
            "chapter": 47,
            "verse": 14,
            "text": "Dengan yang demikian, adakah orang orang (yang beriman dan taat) yang keadaannya sentiasa berdasarkan bukti yang nyata dari Tuhannya: sama seperti orang-orang (yang ingkar - derhaka) yang telah diperhiaskan kepadanya (oleh Syaitan) akan kejahatan amalnya (sehingga dipandangnya baik), dan yang telah menurut hawa nafsunya? (Sudah tentu tidak sama)"
        },
        {
            "chapter": 47,
            "verse": 15,
            "text": "Sifat Syurga yang telah dijanjikan kepada orang-orang yang bertaqwa (ialah seperti berikut): ada padanya beberapa sungai dari air yang tidak berubah (rasa dan baunya), dan beberapa sungai dari susu yang tidak berubah rasanya, serta beberapa sungai dari arak yang lazat bagi orang-orang yang meminumnya, dan juga beberapa sungai dari madu yang suci bersih. Dan ada pula untuk mereka di sana segala jenis buah-buahan, serta keredaan dari Tuhan mereka. (Adakah orang-orang yang tinggal kekal di dalam Syurga yang sedemikian itu keadaannya) sama seperti orang-orang yang tinggal kekal di dalam neraka dan diberi minum dari air yang menggelegak sehingga menjadikan isi perut mereka hancur? (Sudah tentu tidak sama)"
        },
        {
            "chapter": 47,
            "verse": 16,
            "text": "Dan di antara mereka (yang hadir di majlismu wahai Muhammad, ialah orang-orang munafik) yang mendengar ajaranmu (dengan sambil lewa), sehingga apabila mereka keluar dari sisimu berkatalah mereka (secara mengejek-ejek) kepada orang-orang yang diberi ilmu (dari kalangan sahabat-sahabatmu yang setia): \"Apa yang dikatakan oleh Muhammad tadi?\" Mereka (yang munafik) itu ialah orang-orang yang telah dimeteraikan Allah atas hati mereka, dan ialah orang-orang yang menurut hawa nafsunya"
        },
        {
            "chapter": 47,
            "verse": 17,
            "text": "Dan (sebaliknya) orang-orang yang menerima petunjuk (ke jalan yang benar), Allah menambahi mereka dengan hidayah petunjuk, serta memberi kepada mereka (dorongan) untuk mereka bertaqwa"
        },
        {
            "chapter": 47,
            "verse": 18,
            "text": "(Kiranya golongan yang ingkar masih tidak mahu menerima peringatan yang diberi kepadanya) maka tidak ada lagi yang mereka tunggu melainkan saat kiamat yang akan datang kepada mereka secara mengejut, kerana sesungguhnya telah lahirlah tanda-tanda kedatangannya. Kalaulah demikian, maka bagaimanakah mereka dapat menerima peringatan yang diberi kepada mereka - apabila saat kiamat itu datang kepada mereka"
        },
        {
            "chapter": 47,
            "verse": 19,
            "text": "Oleh itu, maka tetapkanlah pengetahuanmu dan keyakinanmu (wahai Muhammad) bahawa sesungguhnya tiada Tuhan yang berhak disembah melainkan Allah, dan mintalah ampun kepadaNya bagi salah silap yang engkau lakukan, dan bagi dosa-dosa orang-orang yang beriman - lelaki dan perempuan; dan (ingatlah), Allah mengetahui akan keadaan gerak-geri kamu (di dunia) dan keadaan penetapan kamu (di akhirat)"
        },
        {
            "chapter": 47,
            "verse": 20,
            "text": "Dan (kerana gemarkan pahala berjuang menegakkan Islam) orang-orang yang beriman berkata: \"Alangkah baiknya sekiranya diturunkan satu surah (dari Al-Quran, yang memerintahkan kami berjuang)?\" Maka apabila diturunkan satu surah (dari Al-Quran) yang tegas keterangannya dan tersebut padanya hukum-hukum yang mewajibkan perang Jihad (menentang pencerobohan musuh), sudah tentu engkau akan melihat orang-orang yang ada penyakit (kufur) dalam hatinya memandang kepadamu dengan terbeliak matanya kerana gerun takut menghadapi mati; dengan yang demikian, maka kebinasaanlah lebih hampir kepada mereka"
        },
        {
            "chapter": 47,
            "verse": 21,
            "text": "(Mereka selalu berkata: \"Pendirian kami) mematuhi perintah dan memperkatakan perkataan yang baik (yang diredhai Allah)\". Dalam pada itu, apabila perkara (peperangan Jihad) itu ditetapkan wajibnya, (mereka tidak menyukainya); maka kalaulah mereka bersifat jujur kepada Allah (dengan mematuhi perintahNya), tentulah yang demikian itu amat baik bagi mereka"
        },
        {
            "chapter": 47,
            "verse": 22,
            "text": "(Kalau kamu tidak mematuhi perintah) maka tidakkah kamu harus dibimbang dan dikhuatirkan - jika kamu dapat memegang kuasa - kamu akan melakukan kerosakan di muka bumi, dan memutuskan hubungan silaturrahim dengan kaum kerabat"
        },
        {
            "chapter": 47,
            "verse": 23,
            "text": "(Orang-orang yang melakukan perkara yang tersebut) merekalah yang dilaknat oleh Allah serta ditulikan pendengaran mereka, dan dibutakan penglihatannya"
        },
        {
            "chapter": 47,
            "verse": 24,
            "text": "(Setelah diterangkan yang demikian) maka adakah mereka sengaja tidak berusaha memahami serta memikirkan isi Al-Quran? Atau telah ada di atas hati mereka kunci penutup (yang menghalangnya daripada menerima ajaran Al-Quran)"
        },
        {
            "chapter": 47,
            "verse": 25,
            "text": "Sesungguhnya orang-orang yang telah berbalik kepada keingkaran mereka sesudah terang nyata kepada mereka kebenaran petunjuk (yang dikemukakan kepadanya), Syaitanlah yang memperdayakan mereka (berlaku demikian), serta memanjangkan angan-angan mereka"
        },
        {
            "chapter": 47,
            "verse": 26,
            "text": "Berlakunya yang demikian ialah: kerana mereka berkata kepada orang-orang yang tidak menyukai perkara yang diturunkan oleh Allah: \"Kami akan patuh kepada kamu pada setengah perkara (yang berhubung dengan menentang Muhammad dan pengikutnya) itu\"; sedang Allah mengetahui segala (perkataan dan perbuatan) yang mereka sembunyikan"
        },
        {
            "chapter": 47,
            "verse": 27,
            "text": "(Kalaulah mereka terlepas sekarang dari bencana kejahatan mereka) maka bagaimanakah (mereka dapat menolak azab seksa) apabila malaikat mengambil nyawa mereka sambil memukul muka dan punggung mereka"
        },
        {
            "chapter": 47,
            "verse": 28,
            "text": "(Kematian mereka dalam keadaan yang buruk) itu, kerana mereka menurut (serta melakukan) perkara-perkara yang menyebabkan kemurkaan Allah, dan mereka pula membenci perkara-perkara yang diredhaiNya; oleh itu, Allah gugurkan amal-amal mereka (yang baik, yang pernah mereka lakukan)"
        },
        {
            "chapter": 47,
            "verse": 29,
            "text": "Patutkah orang-orang (munafik) yang ada penyakit (syak, ragu-ragu) dalam hatinya: menyangka bahawa Allah tidak sekali-kali akan mendedahkan perasaan dendam dan hasad dengki mereka (terhadap Nabi Muhammad s.a.w dan umatnya)"
        },
        {
            "chapter": 47,
            "verse": 30,
            "text": "Dan sekiranya Kami kehendaki, tentulah Kami akan memperkenalkan mereka kepadamu (wahai Muhammad), lalu engkau tetap mengenalinya dengan tanda-tanda (yang menjadi sifat) mereka; dan demi sesungguhnya, engkau akan mengenali mereka dari gaya dan tutur katanya. Dan (ingatlah kamu masing-masing), Allah mengetahui segala yang kamu lakukan"
        },
        {
            "chapter": 47,
            "verse": 31,
            "text": "Dan demi sesungguhnya! Kami tetap menguji kamu (wahai orang-orang yang mengaku beriman) sehingga ternyata pengetahuan Kami tentang adanya orang-orang yang berjuang dari kalangan kamu dan orang-orang yang sabar (dalam menjalankan perintah Kami); dan (sehingga) Kami dapat mengesahkan (benar atau tidaknya) berita-berita tentang keadaan kamu"
        },
        {
            "chapter": 47,
            "verse": 32,
            "text": "Sesungguhnya orang-orang yang kafir dan menghalangi (dirinya dan orang lain) dari jalan Allah, serta mereka memusuhi Rasul Allah setelah ternyata kepada mereka kebenaran petunjuk (yang dibawanya), mereka tidak sekali-kali akan dapat mendatangkan mudarat kepada Allah sedikitpun, dan (sebaliknya) Allah akan menghampakan perbuatan dan amal-amal mereka"
        },
        {
            "chapter": 47,
            "verse": 33,
            "text": "Wahai orang-orang yang beriman! Taatlah kamu kepada Allah dan taatlah kepada Rasul Allah, dan janganlah kamu batalkan amal-amal kamu"
        },
        {
            "chapter": 47,
            "verse": 34,
            "text": "Sesungguhnya orang-orang yang kafir dan menghalangi (dirinya dan orang lain) dari jalan Allah, kemudian mereka mati dengan keadaan kafirnya, maka Allah tidak sekali-kali akan mengampunkan mereka"
        },
        {
            "chapter": 47,
            "verse": 35,
            "text": "(Apabila kamu telah mengetahui bahawa orang-orang kafir itu dihampakan amalnya dan diseksa oleh Allah) maka janganlah kamu (wahai orang-orang yang beriman) merasa lemah dan mengajak (musuh yang menceroboh) untuk berdamai, padahal kamulah orang-orang yang tertinggi keadaannya, lagi pula Allah bersama-sama kamu (untuk membela kamu mencapai kemenangan), dan Ia tidak sekali-kali akan mengurangi (pahala) amal-amal kamu"
        },
        {
            "chapter": 47,
            "verse": 36,
            "text": "(Ingatlah) bahawa kehidupan dunia (yang tidak berdasarkan iman dan taqwa) hanyalah ibarat permainan dan hiburan; dan jika kamu beriman serta bertaqwa, Allah akan memberikan kamu pahala amal kamu, dan Ia tidak meminta kepada kamu harta benda kamu (melainkan untuk memberikan kamu barang yang lebih baik daripadanya)"
        },
        {
            "chapter": 47,
            "verse": 37,
            "text": "(Tabiat kamu wahai manusia) jika Tuhan meminta kepada kamu harta benda kamu serta mendesak kamu memberikanNya, nescaya kamu akan berlaku bakhil kedekut, dan kebakhilan itu akan melahirkan kemarahan dan kebencian kamu"
        },
        {
            "chapter": 47,
            "verse": 38,
            "text": "(Ingatlah), kamu ini adalah orang-orang yang bertabiat demikian - kamu diseru supaya menderma dan membelanjakan sedikit dari harta benda kamu pada jalan Allah, maka ada di antara kamu yang berlaku bakhil, padahal sesiapa yang berlaku bakhil maka sesungguhnya ia hanyalah berlaku bakhil kepada dirinya sendiri. Dan (ingatlah) Allah Maha kaya (tidak berhajat kepada sesuatupun), sedang kamu semua orang-orang miskin (yang sentiasa berhajat kepadaNya dalam segala hal). Dan jika kamu berpaling (daripada beriman, bertaqwa dan berderma) Ia akan menggantikan kamu dengan kaum yang lain; setelah itu mereka tidak akan berkeadaan seperti kamu"
        },
        {
            "chapter": 48,
            "verse": 1,
            "text": "Sesungguhnya Kami telah membuka bagi perjuanganmu (wahai Muhammad) satu jalan kemenangan yang jelas nyata"
        },
        {
            "chapter": 48,
            "verse": 2,
            "text": "Kemenangan yang dengan sebabnya Allah mengampunkan salah dan silapmu yang telah lalu dan yang terkemudian, dan menyempurnakan nikmatNya kepadamu, serta menambahkanmu hidayah ke jalan yang lurus (dalam mengembangkan Islam dan melaksanakan hukum-hukumnya)"
        },
        {
            "chapter": 48,
            "verse": 3,
            "text": "Dan dengan sebabnya Allah memberikanmu pertolongan (untuk mencapai kejayaan) dengan sepunuh-penuh dan sehandal-handal pertolongan (yang tidak ada bandingannya)"
        },
        {
            "chapter": 48,
            "verse": 4,
            "text": "(Tuhan yang membuka jalan kemenangan itu) Dia lah yang menurunkan semangat tenang tenteram ke dalam hati orang-orang yang beriman (semasa mereka meradang terhadap angkara musuh) supaya mereka bertambah iman dan yakin beserta dengan iman dan keyakinan mereka yang sedia ada; pada hal Allah menguasai tentera langit dan bumi (untuk menolong mereka); dan Allah adalah Maha Mengetahui, lagi Maha Bijaksana"
        },
        {
            "chapter": 48,
            "verse": 5,
            "text": "(Allah melakukan yang demikian) supaya ia memasukkan orang-orang yang beriman - lelaki dan perempuan - ke dalam Syurga yang mengalir di bawahnya beberapa sungai; dengan keadaan kekal mereka di dalamnya, serta menghapuskan dosa-dosa mereka; dan adalah yang demikian itu pada sisi Allah merupakan kejayaan yang besar (untuk mereka)"
        },
        {
            "chapter": 48,
            "verse": 6,
            "text": "Dan supaya Ia menyeksa orang-orang munafik - lelaki dan perempuan, dan orang-orang musyrik - lelaki dan perempuan, yang menyangka terhadap Allah dengan sangkaan yang buruk (bahawa Ia akan mengecewakan RasulNya). Atas merekalah tertimpanya bala bencana yang dibawa oleh peredaran zaman; dan (selain itu) Allah murkai mereka dan melaknatkan mereka serta menyediakan untuk mereka neraka Jahannam; sedang neraka Jahannam itu adalah seburuk-buruk tempat kembali"
        },
        {
            "chapter": 48,
            "verse": 7,
            "text": "Dan Allah menguasai tentera langit dan bumi (untuk menyeksa orang-orang yang derhaka); dan Allah adalah Maha Kuasa, lagi Maha Bijaksana"
        },
        {
            "chapter": 48,
            "verse": 8,
            "text": "Sesungguhnya Kami telah mengutusmu (wahai Muhammad) sebagai Rasul yang menjadi saksi (yang diterima keterangannya), dan sebagai pembawa berita gembira (kepada orang-orang yang beriman), serta pemberi amaran (kepada orang-orang yang ingkar)"
        },
        {
            "chapter": 48,
            "verse": 9,
            "text": "(Kami mengutusmu wahai Muhammad) supaya engkau dan umatmu beriman kepada Allah dan RasulNya, dan supaya kamu kuatkan ugamaNya serta memuliakanNya, dan supaya kamu beribadat kepadaNya pada waktu pagi dan petang"
        },
        {
            "chapter": 48,
            "verse": 10,
            "text": "Sesungguhnya orang-orang yang memberi pengakuan taat setia kepadamu (wahai Muhammad - untuk berjuang menentang musuh), mereka hanyasanya memberikan pengakuan taat setia kepada Allah; Allah mengawasi keadaan mereka memberikan taat setia itu (untuk membalasnya). Oleh itu, sesiapa yang tidak menyempurnakan janji setianya maka bahaya tidak menyempurnakan itu hanya menimpa dirinya; dan sesiapa yang menyempurnakan apa yang telah dijanjikannya kepada Allah, maka Allah akan memberi kepadanya pahala yang besar"
        },
        {
            "chapter": 48,
            "verse": 11,
            "text": "Orang-orang \"A'raab\" (kaum Arab Badwi) yang ketinggalan tidak turut (bersama-sama denganmu ke Hudaibiyah), akan berkata kepadamu (wahai Muhammad): \"Kami telah dihalangi oleh urusan menjaga keselamatan harta benda dan anak isteri kami; oleh itu, pohonkanlah ampun kepada Allah untuk kami\". Mereka berkata dengan lidahnya apa yang tidak ada dalam hatinya. Katakanlah (wahai Muhammad: \"Jika demikian sebab ketinggalan kamu) maka adakah sesiapa yang berkuasa mempertahankan kamu daripada terkena atau menerima sesuatu ketetapan dari Allah jika Ia tetapkan kamu ditimpa bahaya atau beroleh manfaat? (Tidak ada sesiapapun, dan apa yang kamu katakan itu bukanlah menjadi sebab) bahkan Allah adalah Maha Mendalam pengetahuanNya tentang sebab ketinggalan yang kamu lakukan itu (dan Ia akan membalasnya)"
        },
        {
            "chapter": 48,
            "verse": 12,
            "text": "(Itu bukanlah sebabnya) bahkan sebabnya kamu telah menyangka bahawa Rasulullah dan orang-orang yang beriman (yang pergi berperang akan binasa semuanya dan) tidak akan kembali lagi kepada akan isteri dan keluarga masing-masing selama-lamanya; dan sangkaan yang demikian itu diperelokkan (oleh Syaitan) di dalam hati kamu (serta menerimanya); dan lagi kamu telah menyangka berbagai-bagai sangkaan yang buruk (terhadap ugama Allah yang dibawa oleh RasulNya); dan (dengan itu) menjadilah kamu kaum yang rosak binasa"
        },
        {
            "chapter": 48,
            "verse": 13,
            "text": "Dan (ingatlah bahawa) sesiapa yang tidak beriman kepada Allah dan RasulNya, maka sesungguhnya Kami sediakan bagi orang-orang kafir itu api neraka yang menjulang-julang"
        },
        {
            "chapter": 48,
            "verse": 14,
            "text": "Dan (ingatlah juga bahawa) kuasa pemerintahan langit dan bumi adalah hak kepunyaan Allah, Ia berkuasa mengampunkan sesiapa yang dikehendakiNya, dan Ia juga berkuasa menyeksa sesiapa yang dikehendakiNya; dan Allah adalah Maha Pengampun, lagi Maha Mengasihani"
        },
        {
            "chapter": 48,
            "verse": 15,
            "text": "Orang-orang (munafik) yang tidak turut berjuang (bersama-sama kamu) akan berkata semasa kamu pergi (mengepong musuh serta) mendapat harta rampasan perang: Biarkanlah kami turut serta dengan kamu!\" Mereka (dengan itu) hendak mengubah janji Allah (yang menentukan hanya orang-orang yang turut hadir di Hudaibiyah sahaja yang berhak mendapat harta rampasan perang itu). Katakanlah (wahai Muhammad): \"Kamu tidak dibenarkan sama sekali turut serta dengan kami; demikianlah Allah menegaskan (larangan itu) semenjak dahulu lagi\". Mereka akan berkata pula: \"(Bukan Tuhan yang melarang) bahkan kamu dengki kepada kami\", (apa yang mereka katakan itu tidaklah benar), bahkan mereka tidak faham kecuali sedikit sahaja; (mereka hanya faham tentang kehidupan dan kesenangan dunia semata-mata)"
        },
        {
            "chapter": 48,
            "verse": 16,
            "text": "Katakanlah (wahai Muhammad) kepada orang-orang yang tidak turut berjuang (bersama-samamu) dari kalangan kaum-kaum Arab Badwi: \"Kamu akan diajak menentang satu kaum (penceroboh) yang sangat kuat gagah supaya kamu memeranginya, atau mereka menurut perintah Islam (secara damai). Jika kamu taat (menjalankan perintah Allah ini), Allah akan mengurniakan kamu dengan balasan yang baik (di dunia dan akhirat), dan kalau kamu berpaling ingkar seperti keingkaran dahulu, nescaya Allah akan menyeksa kamu dengan azab yang tidak terperi sakitnya"
        },
        {
            "chapter": 48,
            "verse": 17,
            "text": "Tidaklah menjadi salah kepada orang buta, dan tidaklah menjadi salah kepada orang tempang, dan tidaklah menjadi salah kepada orang sakit (tidak turut berperang, kerana masing-masing ada uzurnya). Dan (ingatlah), sesiapa yang taat kepada Allah dan RasulNya, akan dimasukkanNya ke dalam Syurga yang mengalir di bawahnya beberapa sungai; dan sesiapa yang berpaling ingkar, akan diseksaNya dengan azab yang tidak terperi sakitnya"
        },
        {
            "chapter": 48,
            "verse": 18,
            "text": "Demi sesungguhnya! Allah reda akan orang-orang yang beriman, ketika mereka memberikan pengakuan taat setia kepadamu (wahai Muhammad) di bawah naungan pohon (yang termaklum di Hudaibiyah); maka (dengan itu) ternyata apa yang sedia diketahuiNya tentang (kebenaran iman dan taat setia) yang ada dalam hati mereka, lalu Ia menurunkan semangat tenang tenteram kepada mereka, dan membalas mereka dengan kemenangan yang dekat masa datangnya"
        },
        {
            "chapter": 48,
            "verse": 19,
            "text": "Dan juga dengan banyak harta rampasan perang, yang mereka akan dapat mengambilnya. Dan (ingatlah), Allah adalah Maha kuasa, lagi Maha Bijaksana"
        },
        {
            "chapter": 48,
            "verse": 20,
            "text": "(Sebagai memuliakan orang-orang yang memberi pengakuan taat setianya di Hudaibiyah, Tuhan menujukan firmannya kepada mereka): Allah menjanjikan kepada kamu harta rampasan yang banyak yang kamu akan mengambilnya, lalu Ia menyegerakan untuk kamu harta rampasan perang ini, serta Ia telah menahan tangan manusia (pihak musuh di situ) daripada menyerang kamu; (Allah melakukan yang demikian supaya kamu beroleh manfaat) dan supaya menjadi tanda (yang membuktikan kebenaran janjiNya) bagi orang-orang yang beriman, dan juga supaya Ia menambahkan kamu hidayah ke jalan yang lurus"
        },
        {
            "chapter": 48,
            "verse": 21,
            "text": "Dan ada lagi harta rampasan lain yang kamu belum dapat menguasainya, (tetapi) Allah telah memelihara harta itu dengan kekuasaanNya (untuk kamu mendapatnya); dan (ingatlah), Allah adalah Maha Kuasa atas tiap-tiap sesuatu"
        },
        {
            "chapter": 48,
            "verse": 22,
            "text": "Dan sekiranya orang-orang kafir (dari penduduk Makkah) itu memerangi kamu (di Hudaibiyah), tentulah mereka akan berpaling melarikan diri dengan kekalahan; kemudian mereka tidak akan beroleh sesiapapun yang menjadi pelindung atau memberikan pertolongan"
        },
        {
            "chapter": 48,
            "verse": 23,
            "text": "(Kekalahan orang-orang yang menentang Rasul Allah sudah tetap menurut) \"Sunnatullah\" (peraturan Allah) yang telah berlaku semenjak dahulu lagi; dan engkau tidak akan mendapati sebarang perubahan bagi cara dan peraturan Allah itu"
        },
        {
            "chapter": 48,
            "verse": 24,
            "text": "Dan Dia lah yang telah menahan tangan mereka (yang musyrik) daripada melakukan perkara yang buruk terhadap kamu, dan tangan kamu daripada berbuat demikian kepada mereka di kawasan Makkah, sesudah Ia menjadikan kamu dapat menewaskan mereka. Dan (ingatlah), Allah adalah Maha Melihat akan segala yang kamu kerjakan"
        },
        {
            "chapter": 48,
            "verse": 25,
            "text": "Mereka itulah orang-orang yang kafir dan menghalang kamu daripada masuk ke masjid Al-Haraam (Makkah Al-Mukarramah) serta (menyebabkan) binatang-binatang korban (yang kamu bawa): tertahan dari sampai ke tempat sembelihannya. Dan kalaulah tidak kerana kemungkinan kamu akan melakukan pembunuhan yang tidak sengaja terhadap beberapa orang yang beriman, lelaki dan perempuan, yang ada di antara orang-orang kafir itu, pada hal kamu tidak mengetahui mereka beriman, yang akibatnya kamu akan menanggung kesusahan dan dukacita disebabkan pembunuhan mereka, - (tentulah diizinkan kamu menyerang kaum musyrik yang mengancam kamu itu). (Tetapi tidak diizinkan) kerana Allah hendak memasukkan sesiapa yang dikehendakiNya ke dalam rahmatNya. Kalaulah mereka (penduduk Makkah - yang beriman dan yang musyrik) itu berpisahan (di antara satu puak dengan yang lain), tentulah Kami menyeksa orang-orang yang kafir dari mereka dengan seksa (di dunia) yang tidak terperi sakitnya"
        },
        {
            "chapter": 48,
            "verse": 26,
            "text": "(Ingatlah dan kenangkanlah ihsan Tuhan kepada kamu) ketika orang-orang yang kafir itu menimbulkan perasaan sombong angkuh yang ada dalam hati mereka (terhadap kebenaran Islam) - perasaan sombong angkuh secara Jahiliyah (yang menyebabkan kamu panas hati dan terharu), lalu Allah menurunkan semangat tenang tenteram kepada RasulNya dan kepada orang-orang yang beriman (sehingga tercapailah perdamaian), serta meminta mereka tetap berpegang kepada \"Kalimah Taqwa\", sedang mereka (di sisi Allah) adalah orang-orang yang sangat berhak dengan \"kalimah Taqwa\" itu serta menjadi ahlinya. Dan (ingatlah), Allah adalah Maha Mengetahui akan tiap-tiap sesuatu"
        },
        {
            "chapter": 48,
            "verse": 27,
            "text": "Demi sesungguhnya! Allah tetap menyatakan benar RasulNya dalam perkara mimpi itu dengan kenyataan yang sebenar; iaitu sesungguhnya kamu tetap akan memasuki Masjid Al-Haraam - insya Allah (pada masa yang ditentukanNya) - dalam keadaan aman (menyempurnakan ibadat umrah kamu) dengan mencukur kepala kamu, dan kalau (tidak pun) menggunting sedikit rambutnya, serta kamu tidak merasa takut (akan pengkhianatan musuh sehingga kamu keluar balik dari situ). (Allah mengangguhkan berlakunya kenyataan itu) kerana Ia mengetahui (adanya feadah dalam penangguhan itu) yang kamu tidak mengetahuinya; maka Ia menyediakan sebelum (terlaksananya mimpi) itu, satu kemenangan yang dekat (masa berlakunnya)"
        },
        {
            "chapter": 48,
            "verse": 28,
            "text": "(Allah yang menyatakan itu) Dia lah yang telah mengutus RasulNya (Muhammad, s.a.w) dengan membawa hidayah petunjuk dan ugama yang benar (ugama Islam), supaya Dia memenangkannya dan meninggikannya atas segala bawaan ugama yang lain; dan cukuplah Allah menjadi Saksi (tentang kebenaran apa yang dibawa oleh RasulNya itu)"
        },
        {
            "chapter": 48,
            "verse": 29,
            "text": "Nabi Muhammad (s.a.w) ialah Rasul Allah; dan orang-orang yang bersama dengannya bersikap keras dan tegas terhadap orang-orang kafir yang (memusuhi Islam), dan sebaiknya bersikap kasih sayang serta belas kasihan kasihan sesama sendiri (umat Islam). Engkau melihat mereka tetap beribadat rukuk dan sujud, dengan mengharapkan limpah kurnia (pahala) dari Tuhan mereka serta mengharapkan keredaanNya. Tanda yang menunjukkan mereka (sebagai orang-orang yang soleh) terdapat muka mereka - dari kesan sujud (dan ibadat mereka yang ikhlas). Demikianlah sifat mereka yang tersebut di dalam Kitab Taurat; dan sifat mereka di dalam Kitab Injil pula ialah: (bahawa mereka diibaratkan) sebagai pokok tanaman yang mengeluarkan anak dan tunasnya, lalu anak dan tunasnya itu menyuburkannya, sehingga ia menjadi kuat, lalu ia tegap berdiri di atas (pangkal) batangnya dengan keadaan yang mengkagumkan orang-orang yang menanamnya. (Allah menjadikan sahabat-sahabat Nabi Muhammad, s.a.w dan pengikut-pengikutnya kembang biak serta kuat gagah sedemikian itu) kerana Ia hendak menjadikan orang-orang kafir merana dengan perasaan marah dan hasad dengki - dengan kembang biaknya umat Islam itu. (Dan selain itu) Allah telah menjanjikan orang-orang yang beriman dan beramal soleh dari mereka, keampunan dan pahala yang besar"
        },
        {
            "chapter": 49,
            "verse": 1,
            "text": "Wahai orang-orang yang beriman! Janganlah kamu memandai-mandai (melakukan sesuatu perkara) sebelum (mendapat hukum atau kebenaran) Allah dan RasulNya; dan bertaqwalah kamu kepada Allah; sesungguhnya Allah Maha Mendengar, lagi Maha Mengetahui"
        },
        {
            "chapter": 49,
            "verse": 2,
            "text": "Wahai orang-orang yang beriman! Janganlah kamu mengangkat suara kamu melebihi suara Nabi, dan janganlah kamu menyaringkan suara (dengan lantang) semasa bercakap dengannya sebagaimana setengah kamu menyaringkan suaranya semasa bercakap dengan setengahnya yang lain. (Larangan yang demikian) supaya amal-amal kamu tidak hapus pahalanya, sedang kamu tidak menyedarinya"
        },
        {
            "chapter": 49,
            "verse": 3,
            "text": "Sesungguhnya orang-orang yang merendahkan suaranya semasa mereka berada di sisi Rasulullah (s.a.w), - merekalah orang-orang yang telah dibersihkan Allah hati mereka untuk bertaqwa; mereka beroleh keampunan dan pahala yang besar"
        },
        {
            "chapter": 49,
            "verse": 4,
            "text": "Sesungguhnya orang-orang yang memanggilmu dari luar bilik-bilik (tempat ahlimu, wahai Muhammad), kebanyakan mereka tidak mengerti (adab dan tata tertib)"
        },
        {
            "chapter": 49,
            "verse": 5,
            "text": "Dan kalaulah mereka bersabar menunggu sehingga engkau keluar menemui mereka, tentulah cara yang demikian lebih baik bagi mereka; dan (ingatlah), Allah Maha Pengampun, lagi Maha Mengasihani"
        },
        {
            "chapter": 49,
            "verse": 6,
            "text": "Wahai orang-orang yang beriman! Jika datang kepada kamu seorang fasik membawa sesuatu berita, maka selidikilah (untuk menentukan) kebenarannya, supaya kamu tidak menimpakan sesuatu kaum dengan perkara yang tidak diingini - dengan sebab kejahilan kamu (mengenainya) - sehingga menjadikan kamu menyesali apa yang kamu telah lakukan"
        },
        {
            "chapter": 49,
            "verse": 7,
            "text": "Dan ketahuilah! Bahawasanya dalam kalangan kamu ada Rasulullah (maka janganlah kemahuan atau pendapat kamu mendahului pentadbirannya); kalaulah ia menurut kehendak kamu dalam kebanyakan perkara, tentulah kamu akan mengalami kesukaran; akan tetapi (Rasulullah tidak menurut melainkan perkara yang diwahyukan kepadanya, dan kamu wahai orang-orang yang beriman hendaklah bersyukur kerana) Allah menjadikan iman suatu perkara yang kamu cintai serta di perhiaskannya dalam hati kamu, dan menjadikan kekufuran dan perbuatan fasik serta perbuatan derhaka itu: perkara-perkara yang kamu benci; mereka yang bersifat demikian ialah orang-orang yang tetap menurut jalan yang lurus"
        },
        {
            "chapter": 49,
            "verse": 8,
            "text": "(Mereka dijadikan berkeadaan demikian) sebagai limpah kurnia dan nikmat pemberian dari Allah; dan (ingatlah), Allah Maha Mengetahui, lagi Maha Bijaksana"
        },
        {
            "chapter": 49,
            "verse": 9,
            "text": "Dan jika dua puak dari orang-orang yang beriman berperang, maka damaikanlah di antara keduanya; jika salah satunya berlaku zalim terhadap yang lain, maka lawanlah puak yang zalim itu sehingga ia kembali mematuhi perintah Allah; jika ia kembali patuh maka damaikanlah di antara keduanya dengan adil (menurut hukum Allah), serta berlaku adillah kamu (dalam segala perkara); sesungguhnya Allah mengasihi orang-orang yang berlaku adil"
        },
        {
            "chapter": 49,
            "verse": 10,
            "text": "Sebenarnya orang-orang yang beriman itu adalah bersaudara, maka damaikanlah di antara dua saudara kamu (yang bertelingkah) itu; dan bertaqwalah kepada Allah supaya kamu beroleh rahmat"
        },
        {
            "chapter": 49,
            "verse": 11,
            "text": "Wahai orang-orang yang beriman! Janganlah sesuatu puak (dari kaum lelaki) mencemuh dan merendah-rendahkan puak lelaki yang lain, (kerana) harus puak yang dicemuhkan itu lebih baik daripada mereka; dan janganlah pula sesuatu puak dari kaum perempuan mencemuh dan merendah-rendahkan puak perempuan yang lain, (kerana) harus puak yang dicemuhkan itu lebih baik daripada mereka; dan janganlah setengah kamu menyatakan keaiban setengahnya yang lain; dan janganlah pula kamu panggil-memanggil antara satu dengan yang lain dengan gelaran yang buruk. (Larangan-larangan yang tersebut menyebabkan orang yang melakukannya menjadi fasik, maka) amatlah buruknya sebutan nama fasik (kepada seseorang) sesudah ia beriman. Dan (ingatlah), sesiapa yang tidak bertaubat (daripada perbuatan fasiknya) maka merekalah orang-orang yang zalim"
        },
        {
            "chapter": 49,
            "verse": 12,
            "text": "Wahai orang-orang yang beriman! Jauhilah kebanyakan dari sangkaan (supaya kamu tidak menyangka sangkaan yang dilarang) kerana sesungguhnya sebahagian dari sangkaan itu adalah dosa; dan janganlah kamu mengintip atau mencari-cari kesalahan dan keaiban orang; dan janganlah setengah kamu mengumpat setengahnya yang lain. Adakah seseorang dari kamu suka memakan daging saudaranya yang telah mati? (Jika demikian keadaan mengumpat) maka sudah tentu kamu jijik kepadanya. (Oleh itu, patuhilah larangan-larangan yang tersebut) dan bertaqwalah kamu kepada Allah; sesungguhnya Allah Penerima taubat, lagi Maha mengasihani"
        },
        {
            "chapter": 49,
            "verse": 13,
            "text": "Wahai umat manusia! Sesungguhnya Kami telah menciptakan kamu dari lelaki dan perempuan, dan Kami telah menjadikan kamu berbagai bangsa dan bersuku puak, supaya kamu berkenal-kenalan (dan beramah mesra antara satu dengan yang lain). Sesungguhnya semulia-mulia kamu di sisi Allah ialah orang yang lebih taqwanya di antara kamu, (bukan yang lebih keturunan atau bangsanya). Sesungguhnya Allah Maha Mengetahui, lagi Maha Mendalam PengetahuanNya (akan keadaan dan amalan kamu)"
        },
        {
            "chapter": 49,
            "verse": 14,
            "text": "Orang-orang \" A'raab\" berkata: \" Kami telah beriman\". Katakanlah (wahai Muhammad): \"Kamu belum beriman, (janganlah berkata demikian), tetapi sementara iman belum lagi meresap masuk ke dalam hati kamu berkatalah sahaja: ` kami telah Islam '. Dan (ingatlah), jika kamu taat kepada Allah RasulNya (zahir dan batin), Allah tidak akan mengurangkan sedikitpun dari pahala amal-amal kamu, kerana sesungguhnya Allah Maha Pengampun, lagi Maha Mengasihani"
        },
        {
            "chapter": 49,
            "verse": 15,
            "text": "Sesungguhnya orang-orang yang sebenar-benarnya beriman hanyalah orang-orang yang percaya kepada Allah dan RasulNya, kemudian mereka (terus percaya dengan) tidak ragu-ragu lagi, serta mereka berjuang dengan harta benda dan jiwa mereka pada jalan Allah; mereka itulah orang-orang yang benar (pengakuan imannya)"
        },
        {
            "chapter": 49,
            "verse": 16,
            "text": "Katakanlah (kepada orang-orang \"A'raab\" itu wahai Muhammad): \"Patutkah kamu hendak memberitahu kepada Allah tentang ugama kamu (dengan berkata: ` kami telah beriman ')? Padahal Allah mengetahui segala yang ada di langit dan yang ada di bumi, dan Allah Maha Mengetahui akan tiap-tiap sesuatu"
        },
        {
            "chapter": 49,
            "verse": 17,
            "text": "Mereka mengira dirinya berbudi kepadamu (wahai Muhammad) dengan sebab mereka telah Islam (tidak melawan dan tidak menentang). Katakanlah (kepada mereka): \"Janganlah kamu mengira keislaman kamu itu sebagai budi kepadaku, bahkan (kalaulah sah dakwaan kamu itu sekalipun maka) Allah jualah yang berhak membangkit-bangkitkan budiNya kepada kamu, kerana Dia lah yang memimpin kamu kepada iman (yang kamu dakwakan itu), kalau betul kamu orang-orang yang benar (pengakuan imannya)"
        },
        {
            "chapter": 49,
            "verse": 18,
            "text": "Sesungguhnya Allah mengetahui segala rahsia langit dan bumi, dan Allah Maha Melihat akan segala yang kamu kerjakan"
        }
    ]
}